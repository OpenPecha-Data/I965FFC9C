#/ /dus gsum gyi bde bar gshegs pa ma lus pa'i ngo bo khyab bdag rin chen bsod nams mchog grub bstan pa'i rgyal mtshan dpal bzang po'i rnam par thar pa dpyod ldan yid dbang
'gugs pa'i lcags kyu zhes bya ba bzhugs/ /

/ /trai kA le Shu lakShmI bha wantu/ dus gsum gyi bde bar gshegs pa ma lus pa'i ngo bo rigs dang dkyil 'khor kun gyi khyab bdag dang po'i sangs rgyas dus kyi 'khor lo tshul
khrims kyi dri ngad phyogs brgyar khyab pa'i mtshams sprin gsar pa'i bla gos can rin cen bsod nams mchog grub bstan pa'i rgyal mtshan dpal bzang po'i rnam par thar pa dpyod
ldan yid dbang 'gugs pa'i lcags kyu zhes bya ba dpal ldan bla ma dam pa'i zhabs kyi padmor yan lag mchog gis btud nas gsol ba 'debs na thams cad mkhyen pa'i ye shes mngon
du ma gyur par de srid du brtse ba chen pos rjes su gzung du gsol/ rin chen phung por spungs pas rnyed min bsod nams ye shes tshogs chen pos/ /nyer bskrun chos gzugs
sku gnyis mngon gyur stug po bkod pa'i mgon po mchog /

sna mang sprul pa'i zlos gar bsgyur las zhing 'dir mkhas grub tshul bstan nas/ /thub pa'i ring lugs rgyal mtshan bsgreng mdzad dpal ldan skal pa bzang por bsngags/ /'pho med
gtsug tor rtser bcings bde chen waM/ /stong chen e dbyings sna tshogs lha mo dang / /mnyam sbyor kA la tsakra bshes gnyen du/ /ston pa'i 'khrul po che gzhan dmigs su med/
/tshul de legs pa'i cha bsags grong khyer na/ /dpal ldan rgyu skar 'khor lor skal can rnams/ /smin mdzad 'jam dbyangs grags snyan 'bar ba'i lha/ /ljongs 'di'i shing rta
chen por bstan nam snyam/ /yang na bdag med mkha' 'gro'i gsang mdzod kun/ /nyer 'dzin rnal 'byor dbang phyug ring lugs srog /zungs su shar phyogs slob dpon karNa kaH /byon
tam blo 'di som nyi'i drwa bar chud/ /gcig tu dkar ba'i thub bstan kha ba'i ri/ /log rtog na bun bsangs nus rnam dpyod nyid/ /ma pham bla ma'i ring lugs ba kU la/ /'byed
pa'i g.yon mig 'gram chang da gdod 'thor/ /rgyal sras slob ma'i tshogs kyis mgrin gcig glu/ /nyer blangs gdugs dang ba dan rol mor

bcas/ /bu ston chos rje'i bshad sgrub bdag po ru/ /mgon khyod mnga' gsol ched du dbang bskur nges/ /lhun po'i rtse mor rnam par snang mdzad kyis/ /yongs sprul gzha' tshon ltar
bkra'i gzhal med khang / /gangs can dngas mtshor sgrib bral 'char nus ding / /rdor sems ngo bo mi gtong khyod gcig pu/ /gang blo yangs pa'i mngal du mkhas grub kyi/ /yon
tan gser sgong smin pa'i rtogs brjod tshad/ /'dzin la khyab 'jug rig stsal chen po'i mtha'/ /'dzad na bdag 'dras brjod pa'i khur de lci/ /bsam gtan par bcos 'gog pa'i
ting 'dzin mkhan/ /rtog ge'i tshig mdas nges pa'i don snying 'bigs/ /cher rlom 'phyon ma'i spyod tshul gleng mthong tshe/ /sgyid pa mi skyur gzengs bstod sems de spro/ /rdzun
phra rtsub kyal ser bas phan bde'i lo/ /'joms 'dren lce yi glog zhags mang 'khyug mod/ /gtan 'dun myu gu bskyed nus ngo mtshar gtam/ /chu 'dzin lang long g.yo ba brgya
lam tsam/ /de phyir gdan gsum tshang pa'i he ru kaH /bshes gnyen sgyu drar rol ba'i thun mong gi /rnam thar nor 'dzin gzhi las sor mo'i rtses/ /blangs pa'i rdul gyi grangs
tsam bshad kyis nyon/ /de yang mkhas 'jug las/ bstan bcos byed pa'i dam pa yis/ /ston pa la ni mchod brjod bya/ /bstan pa spel phyir dag pa'i tshig /'di la 'thad pa
bzang po mthong / /zhes pa ltar yul khyad par can la ched du brjod pa'i tshigs su bcad pa tambU ra'i rgyud las nye bar drangs te skabs su gleng bar bya ba ni/ mgon po zhi
ba lhas/ 'gro ba'i sdug bsngal

sman gcig pu/ /bde ba thams cad 'byung ba'i gnas/ /bstan pa rnyed dang bkur sti dang / /bcas te yun ring gnas gyur cig /ces lus can rnams rgyu kun 'byung las nyon gyi bden
pa las 'bras bu sdug bsngal bden pa 'byung ba'i zug rngu rtsa ba nas 'byin par byed pa'i rtsi sman gyi ljon pa chen po/ rgyu lam gyi bden pa las 'bras bu 'gog pa'i bden pa'i
zhar la gnas skabs srid pa'i bde ba rnams kyang 'byung ba'i sgo gcig pu sa gsum gyi sgron me sangs rgyas bcom ldan 'das kyi bstan pa rin po che yin la/ de yang sangs
rgyas phal po che las/ nam mkha'i mthar thug gyur pa ji tsam pa/ /sems can ma lus mtha' yang de bzhin no/ /zhes nam mkha'i mtha' khyab pa de snyed ltar sems can gyi khams
kyang zad pa med pas 'gro ba rnams 'dren pa'i ched du 'das pa dang ma byon pa dang da ltar bzhugs pa'i sangs rgyas kyi grangs kyang 'di tsam mo zhes blo'i ra ba las yongs
su brgal la/ 'on kyang lha rnams kyis 'di ni bskal pa bzang po'o zhes pa'i ched du brjod pa'i grags can gyi bskal pa 'di la sangs rgyas stong ngam stong dang lnga tshang
bar 'byung ba'i bzhi pa 'o skol gyi rnam 'dren zas gtsang gi sras po 'di nyid rgyud bla mar/ thugs rje chen pos 'jig rten mkhyen/ /'jig rten kun la gzigs nas kyang / /chos
kyi sku las ma g.yos par/ /sprul pa'i rang bzhin sna tshogs kyis/ /skye ba mngon par skye ba dang / /dga' ldan gnas nas 'pho ba dang / /lhums su zhugs dang bltams pa
dang / /bzo yi gnas la

mkhas pa dang / /btsun mo'i 'khor bcas rol pa dang / /nges 'byung dka' ba spyad pa dang / /byang chub snying por gshegs pa dang / /bdud sde 'joms dang rdzogs par ni/ /byang
chub chos kyi 'khor lo dang / /mya ngan 'das par ston mdzad rnams/ /yongs su ma dag zhing rnams su/ /srid pa ji srid gnas par ston/ /zhes 'og min gyi gnas su nges pa lnga
dang ldan pa'i longs spyod rdzogs pa'i skur mngon par rdzogs par sangs rgyas nas dga' ldan gyi gnas su dam pa tog dkar po'i rnam par bstan pa de nyid 'dzam bu'i gling du
shAkya'i brgyud du 'khrungs te mdzad pa bcu gnyis bstan pa'i gtso bo ni/ chos kyi 'khor lo rim pa gsum du bskor te gdul bya rnams smin grol gyi lam la bkod pa'i lung gi
bstan pa'ang / ji skad du/ mdo sde dbyangs bsnyad lung bstan dang / /tshigs bcad ched brjod gling gzhi dang / /rtogs brjod de lta bu byung dang / /skyes rabs shin tu rgyas
pa dang / /rmad byung bstan la dbab pa'i sde/ /gsung rab yan lag bcu gnyis so/ /zhes yan lag bcu gnyis sam/ /bsdu na sde snod rin po che rnam pa gsum du 'du ba'i bstan
pa de 'phel zhing rgyas la yun ring du gnas pa'ang de 'dzin la rag las pas/ rdo rje slob dpon chen po khyab bdag zha lu pa rin chen bsod nams mchog grub nyid kyi sku'i skye
ba snga ma zha lu byang gling pa rin chen bkra shis rgyal mtshan dpal bzang po yin par rdo rje 'chang dbang phyug rab brtan gyis 'dar chos 'khor yang rtser dus kyi 'khor
lo'i dbang gnang ba'i tshe 'od gsal la shar ba dang ging chen tshangs pa dung thod can

gyis kyang ngos 'dzin mdzad/ rjes su zha lu pa'i bstan srog bzung ba'i mdzad pa la dpags kyang som nyi dang bral la/ gzhan ma dam pa'i yang srid mtha' yas pa yod par gor ma
chag na'ang rnam thar gyi zin bris dgos tshul zhus pa'i re gzig tu/ rgan bu bdag la rnam thar 'god 'os pa'i lung dang rtogs pa'i yon tan ci yang med kyang bla ma'i bka'
gcog ma nus pas g.yar tsha spangs nas g.yar khral du 'tshal ba la/ zhes yon tan thams cad rkun po'i nor bzhin sba ba lhur blangs te mngon par mi mdzad pas spyan dang mngon
par shes pa mnga' ba rnams ma gtogs bdag lha'i dman blo'i yul las 'das pas rngo ma thogs/ sku tshe 'di'i thun mong ba'i gdul bya dang sgo bstun pa'i mdzad pa rags rim tsam
la sku bltams pa'i tshul ni/ jo bo chen po mar me mdzad rdo rje gdan gyi nub phyogs 'od dpag med pa'i lha khang na byang chub kyi sems bsgom par mdzad pa'i tshe phyag
na padmas zhal bstan nas/ skyes bu dam pa legs so legs so dus gsum gyi sangs rgyas thams cad kyi gsang ba'i mdzod gang yin pa de khyod kyis shes so/ /'di nas byang phyogs
na nga'i zhing khams yod/ khyod kyi yi dam jo mo sgrol ma yang de na sems can gyi don mdzad cing bzhugs/ khyod kyi gdul bya mang po yang de na yod pas byang phyogs bod
du song zhig /ces bod kha ba can gyi rgyal khams 'di dge ba bcu rdzogs par tshang zhing rgyal blon lo paN byang chub sems dpa' rnams kyi bka' drin las chos khrims dar gyi
mdud pa dang rgyal khrims gser gyi gnya' shing zung du 'jug pa'i

'bangs rnams bde skyid la spyod pa'i sa stod mnga' ris skor gsum/ smad mdo khams sgang gsum/ bar dbus gtsang ru bzhir grags pa las ru lag gi sa'i cha sa hor mchod yon gyi dus
che gsal chen mo'i tshe khri skor bcu gsum du dbye ba las zha lu khri dpon gyi chab 'bangs su gtogs pa 'chi med kyi grong khyer sa la 'phos pa lta bu nyang smad yin la/
de yang mnga' ris su bod kyi lha btsan po'i gdung brgyud dri ma med pa ye shes 'od dang bstan pa phyi dar gyi lo tsA ba rnams kyi nang nas mchog tu gyur pa sprul pa'i skyes
mchog rin chen bzang po gnyis kyis thub pa'i ring lugs dar rgyas su mdzad pa'i tshe log par 'khu zhing 'gran zla can zhang zhung gi bon rnams phyogs gzhan du bskrad
pas thun mong gi rdzu 'phrul thob pa'i bon zhig gis dmod bor nas gshang nam mkha' la 'phur ba song ba'i rjes su 'khun dir ri ri 'phur nas 'ongs te nyang smad gyis phyogs
rgyang / skyi li/ mag gsum zer ba'i mag gi phur pa phug gcig tu yul chags nas gzhis bzung ste pha tshan mang du 'phel bar bon rigs 'khon tsho gshang 'phur du grags/ rus rdza
yin pas thams cad mkhyen pa bu ston rin po cher 'chi bdag 'joms pa'i bstod chen bskul ba po bla ma rdza pa zer ba'ang 'di pa'i rigs su gtogs/ mi rabs mang zhig gi bar
bon g.yung drung gi man ngag la mkhas pas grong chog la shin tu brin/ ring zhig lon pa na rdza rigs kyi bon zhig gis sku zhang rdo rje 'chang mkhyen rab rin chen mchog grub
kyi zhabs la thug /mkhyen rab rin po ches gzhan phan che bar dgongs te gso ba rig pa'i gzhung lugs bslab tu

bcug par bdud rtsi snying po yan lag brgyad pa/ rtsa bshad man ngag phyi ma ste rgyud bzhir grags pa gtso bor gyur pa'i gzhung man ngag lag len rnams slob dpon mkhas pa mang
du bsten te dpyis phyin par sbyangs/ khyad par sman gyi lha mo'i pra sgrub kyi sgo nas dpyod pa don rig /mthong ba yul rig /thos pa sgra rig gsum la brten mi dgos par nad
'di yin dang smad dpyad bcos ka gang 'phrod mtha' dag sems la wal gyis 'char ba'i thun mong gi mngon shes grub pas lha rje byings las khyad zhugs pa'i gzhan phan gyi 'phrin
las ches cher 'phel bas drung 'tsho chen mor grags/ de'i sras 'tsho byed bstan pa grags pa/ de'i sras 'tsho byed sangs rgyas grags pa ni thams cad mkhyen pa mkhyen
brtse'i dbang phyug gis thugs la btags nas rog tsho byang pa sman grong rin po che zhes tshe'i rig byed kyi gtsug lag la gzhan dring mi 'jog pa'i mkhas pa chen po gang de'i
drung du slob gnyer la rdzong ba sogs lugs gnyis kyi sgo nas bdag rkyen mdzad/ bslab sbyangs kyang mthar phyin nas nyang gzhung du dbon tshang sman khang nas zhes spyi
mchod chen por gyur/ yab lha rje de dang cho 'brang ni sngon gyi lce lo tsA ba khyi 'brug dang dznyA na siddhi sogs lce'i gdung rabs rim par byon pa las bar skabs su shar
rgyal po'i lung gis zha lu khri dpon du bskos nas lung lag rtags kyis mngon par mtho/ dpal ldan sa skya pa bdag nyid chen po bzang po dpal gyi dus gong nas nga'i bla ma'i
gdung rabs chad na mi yong bas btsun mo drug len par lung byung ba bzhin dpon chen ang

len gyis de don bzhin do dam mdzad pa'i zha lu khang gsar ba'i sras mo bdag nyid chen pos khab tu bzhes par 'jam dbyangs don yod rgyal mtshan dang dpal ldan bla ma dam pa gnyis
sku 'khrungs par brten zha lu sku zhang du grags shing / rgyal ba gnyis pa bu ston rin po che'i sbyin bdag gi mthil sku zhang grags pa rgyal mtshan gyi zur sras dbon
kun dga' bsam grub la gzhis dge sdings skal bar phog pas sku zhang dge sdings par grags pa tshong 'dus mthil du gzhis bzung ba'i ming bde rgyas pa zhes gtsang rong gi drung
'khor drag khar gtogs pa'i sku zhang lha a nyan rgyal po'i sras mo ye shes 'tsho rgyal bsus pa'i sras su 'phags pa'i yul du stod 'grel ba'i rjes su 'brangs te rab byung
du grags pa'i nang tshan shwa bha kr-i zhes pa ljongs 'dir dge byed du 'bod cing 'jam dbyangs gong ma'i khab tu zhin yin zhes chu pho stag tu grags pa'i nam mthong zla
ba phyi ma'i thabs kyi cha'i dga' ba gnyis pa zla skar rgyal la babs pa'i tshe yum la snyun zug sogs mi bde ba'i rnam pa med par chu shel gyi dbang po shar ri'i phrag pa
las thon pa ltar bltams so/ /lha dang rig sngags grub pa'i rdzu 'phrul gyis/ /'chi med lam du bya ltar 'phur ba'i bon/ /g.yung drung gshen gyi lugs srol 'dzin pa'i rigs/
/nyang smad sum rtsen skye rgus mchod pa'i gnas/ /mang bkur gnam bskos rgyal po'i lung bzang pos/ /khrid dpon las ka 'dzin pa'i mi dbang dang / /kun mkhyen mkhyen brtse'i
zhabs kyi bka' drin mthus/ /mtho ris sman pa gnyis pa lta bur bkur/ /brtul bzhugs grub bon snang rigs 'gro

ba'i gnyen/ /'jam mgon bla ma'i sku zhang sa spyod lcam/ /smin legs rtse dga'i cho ga rdzogs pa las/ /rgyal sras gzhon nu'i zla ba gsar du tshes/ /de yang mngal du zhugs pa'i
tshe yum gyi mnal lam du mchod rten la skor ba mdzad pa dang dngos su'ang sdor dkar la brten na zo mdog bzang zhing dmar skyur shor na mi bde ba byung 'dug pa bzhin dgung
lo bcu bdun bar yab yum gyis sku skyed bsring phyir sha phran bu dbang med kyis bzhes su bcug na ma gtogs dmar gyi ris la mi dgyes pa yod par snang / sku tshe sngon ma
rnams nas glags lta ba'i 'byung po gdug pa can zhig gis yum sras gnyis ka gshegs par nye ba'i zug rngu drag pos gtses pa'i tshe gru rdo rje seng ge la sogs pa rig sngags
grub pa'i brtul zhugs can rim par byon pa'i chos rje dgon nub pa gru rig pa 'dzin pa dge bsnyen gyis bgegs skrod byin rlabs rten 'brel du ma mdzad pas phan ngo tsam las
gzhi med du ma gyur na'ang rigs brgya'i bdag po dbang phyug rab brtan nye skor du phebs pa dang 'grig pa'i skyer sgang lugs kyi rta mgrin gsang sgrub kyi dbang bzhi byin
rlabs kyi tshul du bstsal/ dbu skra bubs kyi bsrung ba dang rdo rje'i ra ba'i 'khor yug chen po'i nang du chud par mdzad pas bdud rigs kyis brlang por spyod pa'i nus pa
mtha' dag nyi zer gyis ba mo la reg pa bzhin sku tshe'i bar chad kyi g.yul las rnam par rgyal bar brten/ bgegs dbang du ma song bar da lta'i bar 'tsho ba 'di bla ma dam pa
de nyid kyi bka' drin yin zhes thugs bzo ba'i gsung bgros yang yang gnang / 'on

kyang bka' las chung ngu'i dus nas btsun pa ma byas par gnyid du song 'phral rmi lam lta bu'i 'khrul snang za zi la ser ba drag po 'bab pa'i rkang shar shar gyi khrod nas 'bag
gyon pa sogs 'jigs gzugs mang pos mtha' bskor nas mi tshugs pa lta bu yong ba zhig rgyun du byung lags shing / deng sang yang dog cha che skabs phran bu yong gi 'dug
lags/ deng sang gi bar du bya ba che chung ci byed kyang bgegs bar chad re nges par yong gi 'dug gsung pa la dpags na mkhan chen gnas drug pa/ snar thang mkhan po/ 'jam dbyangs
dkar po gsum la bsam yas kyi gnas srung chen po'i bar chad byung ba'i gzhan gnyis gshegs/ 'jam dkar gyis thugs sras rin po cher gra lnga'i dbang zhus pas bgegs las
grol na'ang / des rin po che gdan sa bar gnod tshul kun mkhyen bus gsungs pa bzhin/ thugs sras rin po che dang 'jam dkar ba su rigs kyi bag chags sad pa'i lha 'dre'i snyogs
ma byung ba'i nges pa med dam snyam pa'i kun rtog gi ri mor shar mod kha dmar ni gdags par ga la nus/ lo nang der rje rdo rje 'chang gis rjes gnang byin rlabs sogs gsung
chos yang yang gnang / gcen chung ngu nas grongs pa'i sri byung dogs kyi lo gcig gi bar gso ba rig pa'i gzhung nas bshad pa ltar zla re bzhin mtshan rim gyis spos pa'i
rting ma don grub bsod nams dbang gi rgyal por gsol/ dgung lo gnyis tsam gyi dus rdo rje 'chang dbang phyug rab brtan mjal bar phebs pa na sku rgyab kyi thad ka'i lha mgron
rnams la phyag badzub bltad

nas gang yin zhes dri ba gnang bar bla ma dang lha'i rigs 'khrul med du ngos 'dzin mdzad pas 'di 'dra ngo shes pa dgod bro ya mtshan che zhes dgyes pa'i rnam 'gyur ci yang
mdzad/ dgung lo bzhi lnga tsam gyi dus rtses po kha sbub pa khri'u shing gi lugs su byas pa'i steng du byams bzhugs mdzad mchod gnas kyi gra ba 'dras sa chog la dbyangs 'then
pa dang mnyam du khro spro mdzad pa'i stang ka dang / res gdan sna tshogs brtsegs pa bzhugs khri'i tshul du mdzad rdza brdungs pa'i phye ma dang rtsam pa bsres nas dkyil
'khor gyi dbyibs bris te sgrub mchod tshugs pa'i rnam pa dang yum sbyin bdag yin rgyu'i lugs kyi dpon sa rin po che deng sang sku khams bzang po byung ngam gsung ba
sogs ni 'jam dbyangs byang gling rje'i sngon gyi bag chags bzang po'i mthu brtas par gdon mi za zhing / rje rdo rje 'chang 'khrul zhig tshul khrims rgyal mtshan du 'khrungs
pa'i dus 'khor du yod ces gsung pa la dpags na'ang thams cad mkhyen pa bu ston rin po che'i ring lugs spel ba'i dam pa 'ga' zhig gi rnam par sprul par lung rigs kyis bsgrub
nus sam snyam/ dgung lo brgyad bzhes pa sa mo bya'i lo gtsang sde srid nas yab dbon tshang sangs rgyas grags pa rong byams chen gyi gnyer par bskos pas yab sras lhan
cig tu phebs/ sngar gyi rgyun bzhin gso rig gi phyag dpe 'dzin pa sogs sbyong dar gyi dbu btsugs kyang rje nyid dam pa'i chos kho na mdzad pa'i thugs bzhed kyis sku lus
bsgyur/ thun mong zhes pa lcags pho khyi'i lo dga' ldan gyi gnas nas ma pham mgon po zhing 'dir gnas lnga rig pa'i paNDi ta'i tshul

bzung ba thams cad mkhyen pa bu ston rin po che'i bsti gnas ri phug chos kyi pho brang du dus gsum rgyal ba'i spyi gzugs rje btsun dbang phyug rab brtan gyi zhabs drung du
phebs nas gtsug phud phul ba'i mtshan bsod nams dbang por gsol/ slar yab kyi khyad nas byams chen du byon 'di lo rje rdo rje 'chang yar klungs bkra shis rtse chos sder rje
res chibs kha bskyod pa'i zham ring du khyab bdag bka' 'gyur ba byon pa rong dga' ldan byams pa gling du thog ma'i mjal 'dzom mdzad/ tshar chen chos kyi rgyal po'i thugs
sras rigs brgya'i bdag po bod mkhar ba mai tri don grub rgyal mtshan gyi gdams pa'i mdzod 'dzin spyan snga rin po che chos kyi rgya mtsho'i zhal slob kyi gtso bo skyed
tshal gong gi mkhan po 'bum rab 'byams pa thar pa rgyal mtshan gdan drangs nas dbang rjes gnang rigs mi gcig pa bco brgyad tsam gsan pa'i dang por grub thob kyi 'khor los
sgyur ba rnal 'byor dbang phyug bi rU pa'i bzhed srol dpal kye rdo rje'i man ngag lugs ras bris kyi dkyil 'khor du rgyu dus kyi dbang gis smin par mdzad pa sku tshe 'di
la thugs kyis dran pa'i dbang gi thog ma yin gsung ba bu lugs la dus 'khor gsang 'dus rdor dbyings sogs gtso bor mdzad na'ang thog ma'i 'jug sgo spyir rje btsun gong ma'i
bzhed pa dang / yang sgos kha'u brag rdzong pa nas brgyud pa'i gnyis med dgyes mdzad rdo rje'i dbang thog mar gsan pa bdag chen rdo rje 'chang gi bstan pa la mchog tu bya
ba mdzad pa'i rten 'brel gyi sgo 'grig par mngon/ mkhan rin po ches nged deng sang skyed tshal gyi mkhan po bzhag nas rong dkar chos su

ri khrod byed kyin yod kyang khyod rang mtshan nyid kyi yon tan ma rdzogs par bdag gis skyed tshal du bsdad nas brtsi bzhag sogs thos bsam gyi mgo 'don byas gra skor zin nas
ngas ri khrod la phyin khyed rang zha lu pa dang sa lugs kyi sngags chos la bslab sbyang byas na yong phebs par thugs la dgyes tshor dpag tu med pa byung na'ang mkhan rin
po che srod thun la thugs rig dngas khyad kyis rtsig pa'i steng du thugs dam gnang ba bstan pa'i gegs chags kyi rnam pas sku rbab gshor ba'i rkyen gyis ma dang mkha' 'gro'i
grong khyer chen por sku'i bkod pa bsdus pas/ skyed tshal du mtshan nyid kyi thugs gnyer mdzad pa'i gra gshol te ri phug tu phebs/ dge slong rin chen 'phel zhes bu
lugs kyi cho ga phyag len rnams shin tu byang zhing rje rdo rje 'chang sogs dam pa du ma'i zhabs la gtugs te mtshan bcas mtshan med kyi thugs dam smin pa de la gnas kyi slob
dpon zhus/ rgyud sde gong 'og gi dkyil 'khor mang po thugs 'dzin dang phyag khrid sogs nyin mtshan thang lhod med pa lta bus thugs gnyer la 'grus par mdzad/ rdo rje slob
dpon chen po lha bo pa rin chen rgya mtsho la thog mar dpal mchog rigs bsdus kyi dbang bcu bzhi rdzogs par gsan/ rje nyid kyi dge rgan rin chen 'phel dang bla chen bsam
grub rgyal mtshan gnyis bka' bgros pa'i bu ston bka' 'bum gyi lung rgyun chad du nye bar 'dug pas rin po che dkon mchog rgyal mtshan la zhus pa 'gab tshul ltar ston lo
de gar dus kyi 'khor lo'i rgyud 'grel mchan bu bcas pa rdzogs par gsan nas bka' 'bum rim gyis zhu ba'i dbu btsugs/ chu mo

glang lo mkhan rin chen rgya mtsho'i drung du dbang chos 'ga' zhig gsan/ bka' las/ bdag gi dge rgan rin chen 'phel gyi gsung las bslab gnyer dang chos zhu ba'i mjug 'khyongs
pa gyis/ dgon pa che chung gi kha 'dzin bsko bzhag byas pa'i bla ma ma byed/ kun mkhyen bu ston rin po che'i ring lugs kyis gtsos pa'i grub mtha' phyogs med kyi chos la
thos bsam sgom gsum dang 'chad rtsod rtsom gsum g.yel med ngos bsnyen sgrub thugs dam la brtson po mdzod/ rang gzhan gyi bstan pa thams cad la phan thogs yong / dbus nas
dpon slob gnas gsar nas phebs byung na gsung chos zhu gang thub dang / ngor sgrub khang du dbang chos sgra'i ri mo sogs zhu dgos tshul thugs rtsar bcar ba'i bslab ston yang
nas yang du mdzad/ dge rgan de deng sang yang dran po rang yong gi 'dug ces gsung pa drin du gzo ba'i dam pa'i rnam thar du snang / dge slong rin chen 'phel zla ba brgyad
pa'i nang du bsnyung ba'i dus rin po che lha po pa gdan drangs nas bdag gi dge gzhon 'di la kun mkhyen bu ston rin po che yab sras nas brgyud pa'i rgyud sde bzhi'i dbang
rnams gnang thub pa rang sku mkhyen no zhes don gnyer chen pos zhal chems bzhag /kun dga' zhes pa shing pho stag gi lor sa skya nas bdag chen rin po che 'jam dbyangs
bsod nams dbang po zha lu ri phug tu phebs pa'i tshe byang gling bla brang du tshigs snga ma dge tshul gyi sdom pa bzhes pa'i dus gtsug phud 'dreg pa'i skabs kyi khrus chu'ang
rgya bod kyi mkhas grub mang po'i rnam rgyal bum pa'i chu rgyun 'dres pa'i

kun mkhyen bu ston rin po che'i bum chu nas gnang / mtshan rin chen bsod nams mchog grub tu gsol/ sang chibs kha sgyur ba gnang rgyu'i dgongs/ phyag mdud/ bdud rtsi ril bu/
bum chu chen mo nas chu bum chung gang / zang zing gi bdog pa'i tshan grangs/ oM swa sti/ 'jam dbyangs ngo bo bla ma'i mchog /bsod nams ye shes mthar phyin pa'i/ /chos kyi
dbang po dam pa la/ /gsol ba 'debs so byin gyis rlobs/ /sarba mangga laM zhes pa phyag bris su mdzad de stsal nas 'di ngag tu 'don pa dang / nga bya 'gyur du gsung ngag
'chad pas de dus slebs pa gyis/ khyed la sa paN gyi sdom rgyun zhig dgos pa 'dug pas lo nyi shu lon nas nga'i rtsar shog /gnas gsar rje drung dbus nas byon byung na chos
zhus gsung ba sogs thugs rtsar bcar ba'i bslab ston mang du phebs 'dug pa/ bu ston rin po che'i bum chu ni rje 'di nyid kyis sa zhal gyi dbang gi rgyun thams cad dngos
dang brgyud pa'i sgo nas rgya cher spel te bstan pa'i srog 'thud pa dang / 'jam dbyangs sa skya paN chen gyi sdom rgyun bzhes dgos sogs ma 'ongs mngon sum du mkhyen pa'i
lung bstan du 'dug pa bdag chen 'di nyid slob dpon chen po padma'i rnam sprul du grags pa don la gnas pa'i dpon slob gnyis ka'i che bar mngon no/ /lcags stod du phebs nas
bdag cag gi ston pa'i gser sku'i rten dang bcas pa'i bka' shog bslab ston zhib 'khod gnang zhing / rting sor zhabs drung khri chen gzhis ga rtser phebs dus mjal ba gnang
skabs sngar lugs ltar thugs rjes 'dzin pa'i dgyes nyams ci yang gnang zhing

'bras sil yu thung gang gi gsol ras mdzad nas 'di su la'ang ma ster bar btsun chung rang zo gsung ba ltar chos rje kun bkras pas phyag mdzod kyi sbug tu zar bcug nas lhag ma
lus pa bzhes pa yang rje btsun gong ma'i snyan brgyud kyi gdams pas thugs kyi bum bzang bltams pa'i rten 'brel yin nam snyam mo/ /sngon goms ma 'dris 'gror brtse'i snying
rje'i gzugs/ /na tshod ches phra'i shel la tshon ris bzhin/ /'a zha'i rje btsun mthu stobs me dpung rtser/ /glags lta'i sbur ma ming gi lhag mar byas/ /bzang po'i bag
chags mthu brtas ngo mtshar gyi/ /ri mo gzhon nu'i dus shar dri za'i rgyud/ /dang por brdungs tshe dman cha bzung ba'i gzings/ /mngon sum gsal ba'i mtsho nang zhig 'di ci/
/kun mkhyen bla ma'i gdan sa ri phug tu/ /kun spangs chos rje'i gdung 'tshob gnas gsar bar/ /kun nas dang bas gtsug phud nyer phul tshe/ /kun dga'i bsod nams zhing gi dbang
por son/ /pang nas skyes dang nye rgyal ji bzhin du/ /mched zla rje btsun dbon dang thog mar mjal/ /thar pa'i rgyal mtshan rtse mor smin byed nor/ /bde legs 'dod dgu'i
gru char ches cher phab/ /sdom brtson rin chen 'phel dang lha chen rje/ /dkon mchog rgyal mtshan la sogs bshes gnyen 'gas/ /bu ston chos rje'i gsung rab 'chi med kyi/
/khang bzang 'jug pa'i chos kyi them skas btsugs/ /'jam dbyangs dbang po'i drung du rab byung tshe/ /ma 'ongs mngon sum mkhyen nas brda thabs dang / /dgyes zhal 'dzum pa'i
lung bstan thog babs pas/ /skyengs

te padmA ka ra rnga yab bzhud/ /tshar chen chos kyi rgyal po/ thams cad mkhyen pa mkhyen brtse'i zhabs/ mkhan chen bslab gsum rgyal mtshan/ sngags 'chang bsod nams chos 'phel
te yab sras bzhi ga la zab rgyas chos kyi bka' drin rgya cher gsan pa'i grong chen slob dpon kun spangs pa rin po che shAkya seng ge la mnyam sbyor rigs bsdus dang rdo
rje 'jigs byed rwa lugs thun mong ma yin pa lha bcu gsum ma/ e waM shar khang pa mnga' ris pa nam mkha' dpal ldan la bde mchog padma dra ba/ dpal 'khor chos sde nas rin
po che lha po pa gdan drangs te sngon ma'i 'phros kyi dbang mang du gsan/ bu lugs kyi dbang phal cher grub pa'i rjes su phyag gi rdor dril rje 'di nyid la gnang nas rdor
dril bla ma'i phyag tu 'phrod do zhes thugs dgyes pa'i nyams gang yang mdzad cing / thams cad mkhyen pa bu ston nas brgyud pa'i rdo rje 'phreng ba'i dbang yang gnang / bod
'dir brtsams chos kyi gsung 'bum bla ma dam pa dang chos rje thams cad mkhyen pa gnyis las mang ba yod tshod du mi 'dug cing / bu ston rin po che'i mdo phyogs kyi gsung
rab ni thor bu ma gtogs phal cher chad nas lung rgyun khungs ma mi 'dug na'ang sngags phyogs sogs gang yod phal cher bla chen bsam rgyam pas do dam mdzad nas rin po che
dkon mchog rgyal mtshan gyi drung du tshang bar gsan/ 'jam dkar ma ti lugs kyi ljags bsnyen 'bru 'bum ma sha'i las sbyor bcas pa gnang bas sku na smin por song nas kyang
dbang 'khrid rjes gnang sogs gang la'ang thogs pa med pa'i mkhyen rab rje btsun

brtan pa'i 'khor lo'i byin rlabs kyi bdud rtsis thugs kyi za ma tog yongs su gtams par nges rnyed kyi dad pa ci yang 'phel/ shing yos ngor e waM chos ldan du phebs/ dkyil 'khor
rgya mtsho'i mnga' bdag sgrub khang pa dpal ldan don grub la bde mchog mkha' 'gro rgya mtshos gtsos pa'i dbang chos 'ga' zhig gsan/ thos bsam sgom gsum mdzad lugs kyi
bslab bya zhib tu stsal zhing thugs mos kyang lhag par che bar byung bas bka' drin che ba'i bla ma gcig tu mdzad/ phyir byon nas sman khang du yab yum gnyis kyis khur bzhes
pa'i 'jam dbyangs byang gling rje'i bka' 'bum po ti gcig 'dri ba'i snag shog yig mkhan rin po che lha po pa dang / slob dpon dkon rgyal ba gnyis gdan drangs pa'i zhabs
tog 'bul ba sogs kyi mthun rkyen sbyar/ me 'brug bu lugs kyi dkyil chog mang po dang yo ga pa rin chen tshe dbang gis mdzad pa'i yig cha rnams thugs 'dzin dang gar thig
gi sbyong dar nan tan du mdzad/ me mo sbrul lo rje rdo rje 'chang gis zhabs drung dbon rin po che yar klungs bkra shis rtse chos sde'i gdan sar rgyal tshab tu mnga' gsol
ri phug tu phebs/ rje 'di nyid kyis mjal bar byon pas sngar rgyun bzhin thugs dgyes pa chen po mdzad/ bde mchog bde chen ral gcig gi smin grol gnyis dkon zhing ya bral
lta bur gyur pa'i grol byed sems nyid ngal gso'i nyams 'khrid kyis gtsos dbang chos kha yar gsan mur rang bstan kha'u brag rdzong pa'i ring lugs 'dzin pa chen po glang phu
nas 'jam dbyangs chos skyong dbang phyug byon pa'i dpon slob gnyis

chabs cig par rdo rje nag po chen po'i brag rdzong ma phyi nang gsang gsum gyi nyams 'khrid zab mo sa skya tshad kyi rna bar ma grags shing rdo ring dbon po kun dga' rgyal
mtshan sogs 'khrid gzhung dngos bstan gyi yig nag thug phrad du 'jog pa tsho dang mi 'dra ba'i snying khrag gi zungs lta bu'i zhal shes kyis brgyan pa smin rgyas/ rgyal chen
rnam mang thos sras lnga phrag lnga'i rjes gnang gang rnyed kyi las tshogs lung sogs gsan/ ring por ma lon par ngor nas mkhas grub chen po dpal ldan don grub phebs par
mgon chen gyi gsang 'khrid la'ang thun mong ba rnal 'byor dbang phyug yar klungs pa seng ge rgyal mtshan nas brgyud pa dang / thun mong ma yin pa gdung brgyud rim par chig
brgyud du byon pa gnyis las phyi ma'i bsnyen sgrub las sbyor gyi zab 'khrid gzhan yang gdugs dkar zhe gnyis ma'i dbang sogs zhu ba mdzad pa dang lhan cig par rje 'di
nyid dang glang phu chos rje gnyis kyis kyang gsan/ ston rdo rje 'chang glang phur gdan drangs pa'i zhabs 'bring du phebs/ glang phu nas sbyin bdag zhus pa'i byang gter gyi
thugs rje chen po 'gro ba kun sgrol sgrub chen la brten nas skye bdun ril sgrub kyi tshe gzungs thag rdo rje slob dpon chen po dang / glang phu chos rje/ rje nyid/ dka'
bcu pa grags pa bkra shis bzhis 'dzin pa'i thun dpon mdzad nas yi ge bcu ma dang drug ma gsung mi chad du 'dzab khor yug gi ngang dngos gzhi grol nas skya ser rnams la
sgrub dbang dang ril bu bkye ba sogs kyi phyag g.yog gnang bas skal pa bzang dgongs pa'i dgyes rtser son/ de nas glang phu'i

zhal ngo rnams la rdo rje nag po chen po'i brag rdzong ma phyi nang gsang gsum gyi 'khrid/ phyag chen lhan cig skyes sbyor/ thams cad mkhyen pa mkhyen brtse'i dbang phyug gi
gsung 'bum sogs chos mang du gnang ba rnams lhan du gsan/ klu khang du skye ba kun tu rjes su 'dzin par gsol btab gnang bar rdo rje 'chang gis zhal gyis 'ches/ khyab bdag
dbang phyug rab brtan brgya tshor phebs pa'i zhabs phyir 'byon rtsis la zha lu nas gdan 'dren byung ba'i phyir bteg zhor dga' ba gdong du bzhugs sar rdo rje 'chang tshar
pa chos rje'i phyag bris kyi dpe mang du byung ba slar rdo rje 'chang dang mjal skabs 'bul ba mdzad/ 'phags yul nas nang pa sangs rgyas pa'i paNDi ta khungs btsun byon
pa'i rjes ma paN chen nags kyi rin chen nas brgyud pa'i sbyor ba yan lag drug gi nyams 'khrid rin po che shAkya seng ge la rgyas par gsan/ sor sdud kyi skabs mun mtshams
zhag bdun mdzad/ chag lo gsum pa rin chen chos kyi rgyal pos mdzad pa'i dus 'khor chos 'byung sogs lung mang du gsan/ rdo rje 'chang shangs nas sa pho rta'i ri phug tu phebs
sku mtshams yun ring bar gnang ba grol rjes sgrub khang nas mkhas grub dpal ldan don grub dang lhan cig tu dus 'khor sdom chen gyi dbang / gur mgon gyi rjes gnang kha
shas/ snyan brgyud kha skong sogs be'u bum phal cher gyi lung dang rje nyid kyis sger du 'jigs byed rA lugs 'od zer dri med gtsug tor dri med phyag rdor 'gro bzang gi dbang
dang lung rjes gnang du ma gsan/ bdag 'khrul zhig rin po che'i dus zhabs phyir e yod zhus

pas yod gsung / rgyal yum tshul khrims bzang mo'i dus e yod zhus pas med pa 'dra gsung / zla gcig bar brag rdzong ma'i bsnyen mtshams gnang ba'i skabs zhal 'don mdzad rgyu'i
gsol 'debs zhig zhus par shlo ka gsum pa zhig gi kha yig la ri phug dbu mdzad chen mo'i thugs dam zhes gnang ba de skabs nyams 'char lta bu las dgung lo bcu bdun tsam las
mi 'gro gshis de'i 'dra'i dogs gnas phyi nang su la'ang med rung / don du skog gyur gyi chos mngon sum du gzigs pa'i lung bstan la thugs nges lhag par rnyed/ re zhig brtag
gnyis thugs 'dzin sogs gsan sbyong mdzad/ sa lug lo rdo rje brag rdzong ma'i bsnyen chen zla ba bdun mdzad skabs nub kyi mtshan lam du ha shang gi cha byad can gzugs
bongs che ba rta pa mang po'i 'khor gyis bskor ba ri phug gi ma Ni chen mo'i thad tsam du yod mur gzims khang du 'tshangs nas sbug der 'od mer re bsdad song ba thugs 'jigs
zhum pa'i snang ba shar zhing sang nyin rgya 'dre'i cho 'phrul yin nam dgongs pa'i rdo rje 'chang la zhu yig phul ba'i lan du bzlog 'khor gyi rtse la bskyon gsung ba bzhin
mdzad kyang rgya 'dre de gdug rtsub che ba yod tshod nas srod thun zhig la dngos su sdig pas zhabs kyi brla nang la so btab pa phyag gis bzung nas phyir 'phangs pa na
shi zin 'dug pas bslab ston zhus par ro de bzhugs gdan 'og tu chug gsung pa bzhin bcug /de skabs spyan gyis gzigs par ma zad thugs nyams la shar tshad kyi snod bcud mtha'
dag rdo rje 'chang dbang phyug rab brtan yin dgongs pa'i zhabs sa la 'degs 'jog mi nus pa lta bu

byung ba'i rgyu mtshan zhur gtang ba'i lan du gnas lugs rang ngo rang shes don dam gyi mgon po yin/ dus thams cad du bskyed rdzogs zung 'jug gi thugs dam dang ma bral bar mdzod
ces zhal gdams gnang / don du gang snang thams cad bla ma'i rnam par shar ba 'di gzhan las khyad du 'phags pa'i gsung bsnyen gyi rtags su 'dug /rdo rje 'chang dbang
phyug rab brtan ston lcags stod du dbang gzhi mdzad nas ri phug tu phebs pa dus mtshungs sku mtshams grol ba 'grig nas rje 'di nyid kyis mjal bar phebs pas de nub bzhugs
me'i sar tshogs kyi 'khor lo'i dga' ston gnang / bka' las 'o me 'dis lhab lhab byas pa dang dran gsos byung mdang rmi lam du thams cad mkhyen pa phebs pa zhig byung ba de
ring khyed 'byon par lta ba 'dug phebs pa thams cad mkhyen pa'i ring lugs 'dzin pa la mchog tu 'gyur bar don gyis dbugs dbyung mdzad pa 'dra/ lcags sprel lo lho gser mdzod
ser po nas byon pa'i rdo rje drag po rtsal gyi ljags bsnyen zhag nyer gcig gnang / yar klungs nas khyab bdag bka' 'gyur ba chen po phebs pa dang lhan cig par snang srid
kyi chos thams cad rgyud gsum gyi dregs pa'i rnam rol gsang bar rang sems gnas lugs don dam gyi mgon por ngo sprod pa'i man ngag gi nying khu rdo rje nag po chen po gur
gyi mgon po'i gsang 'khrid thun mong ma yin pa zla ba gsum gyi bar smin rgyas su gsan pa'i tshe nub cig grib gnon gyi rnam pa byung bar rgyu mtshan zhus pa na nag po chen
po 'grub pa'i rtags su bshad pas ngan rgyu med tsam las gsal bar ma gsungs

kyang lugs 'di la rtags mtshan shin tu legs par ngos 'dzin mdzad srol snang / shA sa na'i ljags bsnyen gyi sku mtshams dam par mdzad pa'i 'bum phrag gnyis tsam nas gzhan rkyen
gyis 'phror lus par da dung kyang byed dgos rgyu yin pa 'dra zhes yang yang gsung / rtsis gnas gsar gyi dkon gnyer gyis rdo rje 'chang la rtsis mgon gyis rjes gnang zhu
yi 'dug pa'i zlar lhan du gsan/ dkon gnyer de dang ngor pa'i gra pa kha shas la rje nyid kyis shAkya thub pa gtso 'khor dgu pa'i dbang mdzad/ lcags mo bya lo klu sgrub
chos kyi rgyal mtshan gyis gsol btab mdzad pa dang phyogs mthun par rje bka' 'gyur ba dang mkhan chen zha lu pa gnyis kyis kyang gsang sngags gsar rnying gi dbang chos mang
du gsan/ gtsang sde srid nas snar thang thar pa zha lu sogs dgon rnying du ma'i nyams gsos mdzad pa dang 'jam dbyangs bsod nams dbang po dag zhing du gshegs pa dus mtshungs
pa'i mkhan po med pa nas zha lu'i mkhan por sku zhang bsko ba'i sgo dod/ las sne ba rnams kyis gra rgyun thams cad 'du dgos pa'i brda rgyag la brten rje 'di nyid kyang
bka' chos gsan 'phror phebs dgos shar ba thugs shin tu ngal ba byung rung gnang thabs zad cing rdo rje 'chang yang thugs 'phreng ba'i sgo nas sku chos bzhes 'phro dang
sku phyam legs po zhig gnang / chos 'phror lus pa thugs kyis ma bzod pa'i rgyu mtshan dang bcas bslab ston rgyas par stsal/ zha lu gser bkang du mkhan po bsko ba sogs
za zi rnams rim gyis zhi ba'i tshe rje rdo rje

'chang dgon pa sgyi lung pas gdan drangs pa'i zhabs phyir byon/ thugs rje chen po nyon mongs rang grol gyi sgo nas skye bdun sgrub pa'i phyag phyi mdzad/ yang 'ug /bla ma sgyid
lung pa sogs stod smad gyi sngags 'chang ches mang ba 'dus pa dang zhabs drung dbon rin po che sogs la bka' brgyad bde gshegs 'dus pa'i sgrub dbang gnang ba dang phyogs
mtshungs su gsan/ de dus sde srid nas rin lding slob dpon du 'byon dgos pa'i bka' shog byung / dbang grol nas zha lur dpon slob phyogs mthun du phebs/ ri phug tu rdo
rje 'chang gi sku zhabs su gdan bzos dang tshe dpag med kyi skus gtsos gnang sbyin bzabs rgyas bkra shis tshigs bcad mang du gsung zhing phyag nas 'thor ba'i byin rlabs gnang
mjug tu/ bltas pa tsam gyis srid gsum dbang du sdud/ /ces sogs gsungs nas rjes 'dir rnying ma ba zhig byas byung ang gsungs/ zhabs drung dbon rin po che nas dung chos
legs po zhig gis gtsos pa'i gnang sbyin mdzad/ dpon slob thams cad phan tshun 'bral mi phod pa lta bu'i ngang nas rje nyid kyis nyang stod phyogs su bteg /rin lding pa
rnams kyis chibs bsu thab bsu bzabs rgyas dang bcas rin chen lding khang phub pa'i sngags grar phebs/ rnga chen zhes pa chu pho khyi'i lo hor gyi zla ba lnga pa'i tshes bzhi'i
nyin dpal ldan rnal 'byor rgyud rgyal gyi ston pa rnam par snang mdzad chen po'i seng ge'i khrir phebs par rgyal rtse rdzong dang bla brang dkar po nas bsko 'ja'i gnang
skyes/ dge 'dun tshogs pas bgegs skrod dang bkra shis mnga' gsol rgyas par

mdzad/ sngar slob dpon par phyag mi 'tshal ba'i brgya 'og gi drung 'khor rnams kyis kyang gus pa'i sor bcu snying khar sbyar ba sogs mchod yon thams cad thugs yid gcig 'dres
kyi dga' ston phun sum tshogs pa mdzad do/ /mkhas grub yongs 'dzin tshangs pa'i ral klung nas/ /mkhyen brtson skal ldan shing rtas nyer drangs pa/ /dbang lung rig gtad
rjes gnang ganggA'i rgyun/ /'thung nus dzahnu de gzhan na su/ /khyad par dkyil 'khor bye ba spro bsdu'i mgon/ /rin chen chos kyi 'byung gnas rgya mtsho'i rlabs/ /legs bshad
yol med phyag mtshan yongs gtad pa/ /bu ston bstan pa'i bdag por mnga' gsol bzhin/ /phyi nang gsang ba'i brag ri mthor brtsegs rdzong / /rgyud gsum dregs pa gsal stong
zung 'jug tu/ /ngo sprod mkha' 'gro'i kha rlangs snyan brgyud kun/ /pha rgod gnas gsar chos rje'i drin las rnyed/ /yid 'phrog lta na sdug pa'i skyed tshal du/ /zla med bla
ma mchog dang mi 'bral bar/ /zhal 'ches nyi ma'i gnyen dang kun dga' bo'i/ /rjes 'gro'i rnam thar 'di ko gcig tu mtshar/ /ma rungs rgya 'drer rdzu ba'i snying dron khrag
/mi'u thung srin po'i zhal sgor hub kyis drangs/ /gang snang bla ma'i ngo bor rtag 'char ba/ /rab 'byams dag pa'i zhing gi bkod par 'gran/ /sum rtsen sa la 'phos 'dra
nyang stong yul/ /rin cen lding khang phub pa'i gzhal med cher/ /khyab bdag rnam par snang mdzad 'tshams sprin mdog /gsar ba'i bla gos 'chang la gcig tu brel/ /mi ring bar
ri phug tu rje rdo rje 'chang gi zhabs drung du byon rin po che gser gyi

maNDal bteg nas rig 'dzin chen po'i gter gsar bla ma bka' brgyad yongs 'dus dang drag po dbu dgu'i dbang gnyis kyis gtsos pa'i chos ci rigs gsan/ phyir phebs nas rin lding
'du khang gi shing rtsi ldebs bris kyi khur bzhes dang sgrub mchod bskang ba gzhan don gyi 'phrin las sogs rnam dkar gyi mdzad pa gong 'phel gyi ngang nas ring por ma lon
par bsnyen par rdzogs pa'i dgongs pa bstang pa de yang bstan pa snga dar gyi dus thams cad mkhyen pa zhi ba 'tshos sad mi mi bdun rab tu byung ba nas bzung so thar gyi sdom
rgyun dar rgyas su gyur pa rgyal po dar mas bstan la rma phyung ba'i rjes su dmar g.yo gtsang gsum gyis mdo smad nas bstan pa'i me ro gsos te rje btsun sa paN yan chad
kyi sdom rgyun phal cher bla chen dang pA la rnam pa gsum nas dar ba'i stod 'dul ba'i rgyun yang byung mod/ kasmi ra ba'i paN chen bsod snyoms pa chen po bod du phebs pa
nas bzung tshogs sde bzhi dang 'jam mgon sa paN nas brgyud par paN chen brgyud pa zhes snyan grags che zhing bdag nyid chen po bzang po dpal ba/ kun mkhyen bu/ thams cad
mkhyen pa blo bzang grags pa sogs mkhas grub phal cher sdom rgyun 'di nas bzhes pa mang zhing / khyad par ngor phyogs su bsnyen rdzogs kyi gra bzang pa nas dpal e waM chos
ldan yon tan ma lus 'byung ba'i gtsug lag khang du mkhyen brtse nus pa'i mnga' bdag tshul khrims kyi dri bsung gis phyogs kun tu khyab pas 'phags pa nye bar 'khor sa
'dir byon pa lta bu brtan mkhas kyi yon tan gnyis dang ldan pa don gyi slad du mtshan nas smos te yongs rdzogs

bstan pa'i mnga' bdag sgrub khang pa dpal ldan don grub kyis mkhan po/ /sde snod gsum dang rgyud sde bzhi la mi 'phrogs pa'i mkhyen rab dang ldan pa'i gnas brtan 'dul ba 'dzin
pa chen po brang ti pa nam mkha' sangs rgyas kyis las kyi slob dpon/ mkhas grub shar chen shes rab 'byung gnas kyis gsang ston/ dad pa'i dge 'dun grangs tshang ba'i dbus
su bar ma rab byung zhu ba nas bzung bsnyen rdzogs kyi dus sgo brjod pa'i bar 'dul lung rgya bod kyi rnam bshad rnams kyi dgongs pa bzhin grangs gsum du gcod pa sogs
phyag len shin tu dngos gtsang ba'i sgo nas khrag skyug ces pa shing phag chu stod zla ba'i gza' skar 'phrod sbyor dge ba'i tshe yongs su rdzogs pa dge slong gi dngos po
rnam par dag pa bzhes te nyon mongs pa'i g.yul las rnam par rgyal ba'i rgyal mtshan bsgreng ba ni/ sum brgya par/ nyon mongs dgra g.yul rgyal byed tshul khrims te/ /nges
par 'byung ba'i tshul khrims sdug bsngal spong / /dpal 'byor sa dang me tog mda' can 'joms/ /rdzogs pa'i byang chub dpal snod dbang bskur ro/ /zhes pa'i don thog tu babs
shing mkhan slob khungs btsun de dag 'bad pas 'tshol ba'ang rdo rje 'chang tshar chen gyis/ /deng dus 'di na kha cig gzhan dbang gis/ /rang yul bla ma tshul 'chal dag la
nod/ /gzhan dag bsams bzhin thag ring sar bgrod nas/ /chen po hor 'dra'i spyod tshul can la zhu/ /bdag gis tshe 'di'i ngo srung rgyab tu bor/ /phyi ma'i don chen 'ba' zhig
snying nas bsams/ /yongs rdzogs kha che'i paN

chen bsod snyoms pa/ /shAkya shrI'i grar ni 'bad pas zhugs/ /zhes gsungs pa'i don kho nar snang / rin lding 'du khang gi shing rtsi ldebs bris grub pa'i rab gnas la zha lu
nas mkhan po sku zhang gdan drangs/ thugs brel rnams chod nas slar ri phug tu byon/ ngor nas mkhas grub dpal ldan don grub phebs pa'i rdo rje 'chang dang zhal 'dzom gyi dpon
slob gnyis kar chos ka gsan bzhin pa'i mkhan po sku zhang dang rje 'di nyid sogs kha shas la rin po che sgrub khang nas kyis sgrub thabs brgya rtsa gnang ba'i skabs gtsang
sde srid rgyal rtser bzhugs thog gzug po nas la bka' bkyon gnang rtsis rdzong dpon dpon g.yog hrags pa thugs blor ma chud pa'i nyer gsum la bod gong nas kyi dge rtsa'i
bka' 'gyur la phyag nas gnang bar bsnyad btags kyis gzugs po nas 'byor lags 'khor bcas grabs yul la chos sder brdzangs/ chos sde'i slob dpon rnams kyang nyi ma rtser
shar la mchod rten chen mo'i mdor gdan 'dren la 'byor dgos pa'i brda 'grems byung bar brten 'phros byung 'phral sgrub thabs brgya rtsa 'phror bzhag ste bshad nas phebs pas
mtshan phyed tsam la chos sder 'byor/ sang nyin dpon slob rnams kyis phebs bsur byon pa dang rtse'i brgya sgo bsdams gzug po nas la bka' bkyon yin 'dug zer bas gdan 'dren
pa rnams so sor gyes/ re zhig de gar stan chags nas rtse mo sgrub mchod dang dgun chos sogs rgyas par mdzad/ slar ri phug tu rdo rje 'chang gi bslab ston bzhin bla ma
bka' brgyad yongs 'dus kyi ljags bsnyen gnang / shing byi'i lo rdo rje 'chang dbang phyug rab

brtan tshar chen chos kyi rgyal po'i gdan sar phebs pa'i legs 'bul la byon/ rje bla ma'i sku rim la sgrol dkar yid bzhin 'khor lo'i sbyin sreg gang mang dang / gtsug tor 'bar
ma'i chu bzlog mdzad/ dge slong chen po mkhas grub par thams cad mkhyen pas mdzad pa'i 'od zer dri med kyi srog shing 'dzugs pa'i cho ga'i lung gsan/ phyir phebs nas rdo
rje 'chang la lo 'di tsam bzhugs kyi zhal bzhes dgos pa'i zhu yig 'bul ba gnang ba'i lan du khyed kyi ngor lo lnga sdod pa'i mnyam gzhag brtan po byed gsung ba'i zhal
lan 'byor/ rin lding gi slob dpon sde srid du nan bskyed kyis khrol cha zhus nas rtsis sprod sogs kyi thugs brel dang 'grig pa'i 'dar du gsung ngag rin po che gsan par 'phros
byung yang phebs ma thub/ de nas lo lnga tsam gyi bar ri phug tu bcar bzhugs ngos chos brgyad kyi bun long mtha' dag rgyab tu bskyur nas nyin mtshan ngo mi mkhyen pa
lta bu'i brtson pas bgrang yas rgyud sde rgya mtsho'i pha rol tu son pa'i thugs gnyer smar bar mdzad/ skabs shig 'dar du rwa 'khrid mkha' 'gro snyan brgyud tshugs par brda
byung rung zha lu'i gra rgan 'dres bslab gnyer la gnod ces phebs ma bcug pas thugs 'phreng yang gnang thebs dang bral/ nub cig mnal lam du sngar brag rdzong ma'i ljags
bsnyen dus byung ba'i hwa shang de yin rgyu'i khul zhig gis gzims khang steng gi rgyal mtshan dar lcog sogs rgyan du ma 'dug pa rnams bcag song ba zhig byung ba sang nang
par ldum rar byon pas byang chub shing gi sdong po de yang dngos

su skams tshar ba gzigs gshis bar chad du dgongs nas 'dar du zhu yig phul ba'i lan du/ rgyal ba kun dngos mkhyen brtse'i dbang phyug gi /thugs sras dam pa dbang phyug rab brtan
la/ /mi phyed dad pas snying nas gsol 'debs na/ /bdag sogs ltos bcas 'bral med thugs rjes bzung / /gang byung thugs rjer shes pa'i mos gus kyis/ /bgegs dang bar chad
gang gis mi brdzi bar/ /ci bsams don kun 'bad med lhun grub nas/ /bstan dang 'gro don mkha' khyab 'byung bar shog /ces pa'i smon lam yang stsal/ sa 'brug lo 'dar du phyag
'bul la phebs pa na 'u cag dpon slob mjal ba'i dus kyang byung legs byung zhes dgyes pa chen pos chos mang du gsungs/ khyad par thams cad mkhyen pa bu'i rim lnga'i 'khrid
yig za ma tog dang / kun mkhyen mkhyen brtse'i kha 'byed lde mig sbyar ba'i nyams 'khrid rgyas par gsan pa'i tshe mnal lam 'dzin pa gnang bar zin nas yum bde dog ci 'dra
yod dam dgongs gzigs par phebs pa zha lu'i gtsug lag khang gi 'gag der byon pa dang mnal sad/ de dus paN chen ngag dbang chos grags sku rkyang gis tshom chen du rdo rje
'chang la gsung chos gsan pa'i tshe rje nyid gzims chung sbug tu bzhugs yod pa gsung chos kyi mtshams shig la shar mar phebs nas kun mkhyen bu ston rin po che'i bstan pa
zha lu pa'i grub mtha' 'dzin par gzhan chos lugs mang po bgrangs nas mthar gzhan su'ang mi yong bas nyid kyi pho rgyab cig ces bslab ston gnang ba sogs la thugs mos che
bar 'dug rung gsung chos zhu ba ni stabs 'grig

pa zhig ma byung bar gda'/ rdo rje 'chang gi bka' bzhin khyab bdag bka' 'gyur par tshig sgra'i khyad nas bla brang rtser phun tshogs dngos grub ma'i lung rdor dbyings kyi dbang
sogs chos bka' 'ga' zhig stsal/ mi dang mi ma yin gyi srung yig zhu ba gnang 'dug pa 'di lta ste/ oM swa sti/ rgyal ba khyab bdag rdo rje 'chang chen po 'jam pa'i dbyangs
mkhyen brtse'i dbang phyug bstan pa'i rgyal mtshan dpal bzang po'i zhal snga nas kyi bka'/ dpal rdo rje 'jigs byed chen po'i lung / ma he'i zhal gyi rnal 'byor pa rdo
rje 'dzin pa dbang phyug rab brtan dpal bzang po'i yi ge /khams gsum du gtogs shing sa gsum du rgyu ba'i 'byung po mi dang mi ma yin pa thams cad kyis dgongs shing nges
rgyu/ nged kyi rdo rje'i slob bu rgyud sde 'dzin pa rin cen bsod nams mchog grub bstan pa'i rgyal mtshan dpal bzang po 'di nyid bstan 'gro'i don dang rang don du thos bsam
sgom gsum dang gzhan don du 'chad rtsod rtsom gsum la sogs pa lugs gnyis bya ba gang dang ci byed kyang khyod yul khams so so'i lha 'dre mi gsum gyis gus pa'i bkur sti
mchod bstod snyan spel dge ba'i grogs su gang 'gro bgyid pa ma gtogs bsam gtan gyi bgegs dang bar chad du 'gro ba skad cig kyang ma byed/ gal te gong las 'gal ba byung
na rdo rje 'jigs byed rab tu khros pas 'chi bdag gshin rje'i zas skal du gtod pa nges par gyis/ 'di'i do dam ched gnyer dgos pa rgyal po chen po rnam thos sras 'khor dang
bcas pa dang gnod sbyin chen po beg tse ba 'khor dang bcas pas nyin mtshan du bsrung

skyob g.yel ba med par mdzod/ ces rnam byung zhes pa sa pho 'brug gi lo zla ba drug pa'i tshes drug gi nyin grang chen bla brang rdo rje'i pho brang nas bris/ zhes pa stsal/
de nas ri phug tu phebs/ rdo rje'i slob dpon chen po ri phug dbu mdzad rin chen rgya mtsho lo sngon ma'i ma he'i 'tshub kyi rnam pa yin nam gang ltar rgyal mkhar spel gzhir
sku gshegs pas gzhis ka rtse nas 'os tho dgos phebs pa bzhin rje nyid dang bla chen bsam rgyam pa gnyis phul ba/ sde srid kyi phebs sgor nged rang gi 'dod par rin lding
bla ma rnying pa yin pas 'bod mkhan thongs phebs pa bzhin 'phros byung 'phral byon pa'i dgongs khrol nan chags zhu ba gnang rtsis la sku ngos kyis rin lding gi slob dpon
rgyun ring ma song yang khrol cha byas pa yin/ da lam dgongs pa zhu re ma byed ces pa'i lung lci bas de rigs kyi spros pa dang bral te gsol dpon skyid stod nas dang thugs
nang gtsang gshis bka' gros gnang bar da cha bskyar zhus mdzad na dgongs khrel yong / de las rgyal mkhar bla gzhis 'jags pa'i bka' shog zhu ba 'thad tshul byung ba bzhin
dbu mdzad kyi ring 'jags pa'i smin grub kyang byung / zla ba bcu gnyis pa'i tshes bcu drug la ri phug dbu mdzad du phebs pa'i bsko 'ja'i gnang sbyin dang bka' shog sgrog
par bde rgyas pa a bar lha rgyal rdzong bda' mdzad/ 'dar nas rdo rje 'chang yab sras kyis thugs sras sems dpa' chen po sogs bla ma na rim gyi dbang bum cha/ rdo rje
dril bus gtsos pa'i bdog pa/ ngor nas sgrub khang thar rtse klu sdings pa bcas bla brang khag /nyang phyogs kyi sde dpon sbyin bdag gzhis byes kyi grwa pa la

sogs so so nas legs skyes kyi tshan grangs ring du bstar/ sgyed bu kha spro rgyas par gnang / rin po che dkon mchog rgyal mtshan dang bla ma bsam grub rgyal mtshan gnyis kyis
'jam dbyangs byang gling rje'i phyag len ji lta ba'i sa gar gyi khro spro/ gar dbyangs/ phyag rgya/ cho ga'i khrigs rnams zhib mor phul ba bzhin sa sbrul sgrub mchod chen
mo'i dus gnang ba kun ya mtshan du 'dzin/ 'dar du phyag 'bul la phebs thog zhabs drung dbon rin po che dang lhan cig par stag tshang lo tsA bas mdzad pa'i mngon dkyil
gyi steng nas dus kyi 'khor lo'i byis pa 'jug pa'i dbang bdun nas bdag po chen po'i bar tshang bar gsan pa'i nub rdo rje 'chang gi 'od gsal du byang gling rje dgyes tshul
bstan pa chos bdag por sprad pa la dgongs pa 'dra/ gzhis ka rtser rtag brtan sprul sku rin po cher nyi ma sbas pa'i lugs kyi sgrol ma nyer gcig gi rjes gnang sogs chos
kha yar gsan/ dus 'khor gsar 'gyur zhig yod gsung ba dgos tshul zhus par dbang rdzas mi 'grig 'dug pas slar rtag brtan du byed gsungs kyang do gal ma gnang bar ma phebs/
dbang rdzas de dbang gsum pa'i dus phyag rgya ma dngos su gtod pa'i so thar gyi bstan pa 'jig thub nges shes pa zhig yod par snang ba jo bo chen pos/ gsang dbang shes rab
dbang bskur ni/ /tshangs par spyod pas blang mi bya/ /zhes dus la ma babs par dngos dbang bkag pas tshul de 'dra rnam dag bstan pa'i gras su mi 'gro bar ma zad rje 'di nyid
sku shin tu btsun pas bzhugs gral de 'drar ga la

phebs/ lhun rtse bde skyid gling lcags ri kha stod kyi mchod gzhis la brten pa'i dbyar chos dgun chos ma chad tsam yod pa dang dus mchod chen mos mtshon sgrub mchod kyi rdo
rje slob dpon la chag med 'byon pa sogs thugs khur che bzhes gnang ba na/ gal chung chos su byas pa'i cher rlom gyi spyod tshul dang mi 'dra ba'i dam pa'i rnam par thar
pa ngo mtshar bar mngon/ lcags mo lug lo 'dar du phebs rje rdo rje 'chang gi bka' las/ zha lu'i gra pa kha ya lkog po ma tsho'i zlar bzhugs pa las 'dir byon nas rdo rje 'jigs
byed kyi bsnyen sgrub cig mdzad na yong gnang bar/ re zhig sde srid nas dgongs pa mi khrol tshul zhu ba mdzad pa'i lan du 'o na bskyar bskos shig byas rgyun ring po
zhig mdzad dgos pa yong phebs pa de kho na'i thog tu song ba mngon mkhyen yod do ba'i cal sgrog tsam ma yin par grags pa don dang ldan pa'o/ /mkhan po sku zhang snyun yun
ring gis btab ste sa sbrul nag pa zla bar la stod du gshegs pa'i stabs 'di lo mkhan po'i 'os tho bsdus tshe/ phyag mdzod dbon po byang chub la dri ba gnang bar rtag brtan
mkhan po zal mo brag pa'i sku skye la mthun grub yin tshul g.yo zhus byas par sde srid thugs 'khrul te rtag brtan mkhan por bka' shog gnang bas khong pa chos sde brag dmar
du 'byor/ dbon po byang chub kyis spyi sa'i zhu yig brdzus ma dang bcas dbu chos gnyis bzhis ka rtser btang bar dri ba gnang lan bu dol lta grub mi gcig cing tshad ma'i
'dod mthun min tshul zhus pas ri phug dbu mdzad dang phyag mdzod pa gnyis bos gsung ba ltar phebs/ sku zhabs

su rje nyid la sger du dri ba gnang bar jo nang rje btsun rin po che skye bu dam pa gzhan dang mi 'dra yang lta grub khyad nas kun mkhyen bu'i bstan par phan pa dka'/ zha lu
bar tshar chen yab sras bka' drin che bas rab gnas gsar zhabs drung dbon rin po che/ de min glang phu nas chos rje'i drung / ngor mkhan po shes 'byung ba gsum po gang rung
'os pa 'dra/ dngos gzhi rnam dbyings nas gang bcad las 'os ci yod zhu ba gnang bas sde srid zhal skyengs nyams kyis zha lu pa'i zhu don pa spyi tshogs la sgyur sbyang
dang bcas zal mo brag pa'ang mkhan po mdzad mi dgos gsungs par brten thar par byon/ shing pho khyi lo gzhis ka rtser khyab bdag zha lu pa dpon slob brgyad skor la gsol phogs
sogs dgos cha tshang ma gnang / bla ma kun dga' dpal 'phel gyis slob dpon mdzad nas yog dbyangs nyis brgya lhag tsam sbyong dar gnang / de nas e waM chos ldan du phebs
rigs brgya'i bdag po dpal ldan don grub la thugs rje chen po'i dmar 'khrid smin rgyas su gsan pa'i nub kyi mnal lam du rje nyid zha lu'i chos sde'i shar sgo nas byon pa
dang zhabs sa la mi reg par mi gang tsam 'phags/ mo yan gyi byang sgo nas bud med rgyab la chu zom khyer ba zhig mthong byung ba dang dam pa nyid kyi phyag tu phur pa bu
chung lo brgyad pa tsam byung ba bud med de'i sbyi bor btab pas bshang lam gyi bar phug ste sa la sbrags/ de nas nam mkha'i mthongs thugs blos mi 'khyud pa tsam du 'phur
bas lung pa thams cad chus mer ba khengs pa gzigs pas 'di 'khor ba sdug bsngal gyi rgya mtsho chen po

yin sems can thams cad 'don ma thub kyang yab yum gnyis 'don dgongs te phyag chu la yul yul mdzad pas sbal lcong 'dra mo phyag mthil du byung / da shar phyogs mngon par dga'
ba la thegs dgos dgongs te 'phur bas shar phyogs mngon dga' yin snyam par phebs/ der mi 'khrugs pa'i stong thang 'dra ba zhig sngo cham gyis gzigs pa dang mnyam du mnal
sad/ yang skabs shig rmang lam du nub phyogs bde ba can du 'byon dgongs te mkha' la 'phur ba na sgrub khang gi ja khang du phebs nas nga bde ba can du 'gro rgyu yin gsungs
par mi zhig na re 'od dpag med 'di ga yin zhes rje dpal don pa phyogs la brda thabs byed snang ba dpon slob gnyis ka'i bsam gyis mi khyab pa'i che bar mngon/ yog dbyangs
sbyong dar gnang skabs sde srid nas thugs khur bzhes pa'i ri phug tu 'du khang zhig gsos kyi 'go 'dzugs mdzad pa lo gnyis lhag tsam gyi bar 'gor ba'i ldebs bris la nye
skabs khyab bdag zha lu ba chen pos ngor sgrub khang du bslab ston zhu ba gnang bar kun mkhyen bu'i rnam thar/ 'bras spungs dang shambha la'i bkod pa bris gsung ba bzhin
seng g.yabs la rnam thar zhing bkod rgyas pa/ 'du khang la skyes rabs so bzhi pa/ gnas bcu/ sgo nang byang du chos skyong skor/ lho na sbyin bdag /ka spungs na rgyal chen
bzhi/ steng gi 'khor g.yabs la mdzad bcu dang bstan pa'i gtad rabs bu ston chos 'byung ltar/ theg pa chen po'i lugs kyi cho 'phrul/ gzims chung na 'khrid chen bzhi'i bla
brgyud/ gtsang khang dang mgon khang so so'i ldebs bris rnams dngos gtsang ba thugs

khur che bzhes kyis zhal bkod gnang / shambha la dang 'bras spungs 'dri ba'i sa stongs da lta yang lus/ mkhar las kyi 'tshub cha'i rnam pas rje nyid shin tu bsnyun par ngor
sgrub khang du snyan 'bul mdzad pa na thugs dam skyabs 'jug dang sku rim sogs kyi bslab bya gnang / 'gag tu mi su slebs byung yang gtam ngan gang khyer yod dam bsam sems
la gtser po byung gsung / 'dar du zhu mi gnang bar bzhugs 'ding rnying pa'i byin rlabs rten dang bcas da lam skyon ci yang mi yong / thugs dogs rgod po de nyams yin tshul
dang / bla ma yi dam srung ma'i byin rlabs kyis/ /rdo rje'i slob bu bsod nams mchog grub kyi/ /tshe 'phreng tshe yi bar chad kun sgrol nas/ /tshe ring nad med lo brgyar
brtan par shog /ces pa gnang zhing / 'di dag gi snga gong kun mkhyen rong ston nas brgyud pa'i tshe sgrub zhag bdun ma'i ljags bsnyen gnang ba'i 'od gsal du bris thang zhig
gi ldebs la byon pas gtso bo ngo mi mkhyen pa la lha mgron du kun mkhyen gung ru phyag gnyis phus steng du brkyang pa 'di khyod yin zhes mi zhig gis zer/ sku de'i mdun
na ril bu 'dra mo bzhi 'dug pa byung ba mnal sad nas thugs som nyir gyur nas rdo rje 'chang la lo bzhi lta bu gcig la 'chi ba 'dra brtag pa gnang dgos snyan 'bul zhu ba
mdzad par bzhi la min pa 'dug bzhi bcu la dgongs pas chod dgos pa 'dra 'on kyang gegs sel byed gsungs/ tshe dbang mang po dang byin rlabs gnang ba gong gi bden stobs brjod
pa sogs kyis sku tshe'i 'phreng sgrol bar thugs nges shes gnang 'dug cing / mnal ltas

'di dgung lo sum cu zin tsam gyi tshod yin 'dra bas da cha bdun cu'i nang du phebs gshis khyab bdag dbang phyug rab brtan gyi phebs sgo de sgrib bral ye shes kyis gzigs pa
kho nar snang zhing gegs sel gyi tshe dbang gnang ba'i mthus da cha grangs tshad las kyang brgal ba bzhugs par mngon/ sku khams dngas rjes rab gnas bkra shis rgyas byed steng
nas rnal 'byor rgyud dang rjes su 'brel ba'i rab gnas nyin gnyis ma'i rdo rje slob dpon du rgyal kun ngo bo rje btsun bla ma rin po che bsod nams mchog grub nyid phebs
te sangs rgyas teX sras slob mar bcas pa'i ye shes sems dpa' bzhu blugs su dam tshig pa la bstim nas phun sum tshogs pa'i dga' ston rgya cher mdzad/ 'du khang gi zhal
spror tshogs pa la sems nyid ngal gso'i nyams 'khrid zla ba gcig gi bar dang bu ston rin po che'i bka' 'bum gyi ljags lung btsugs pas thog mar gra dmangs phal cher yod na'ang
brgyad stong pa nas bshad pa'i bdud las kyi rnam pas je nyung du song ba yongs rdzogs 'dril ba lnga tsam las ma byung zhing deng sang ni lnga po'i khrod nas kyang gcig
las ma lus 'dug pas brgyud yig yod nges kyi rgyun rnams 'bad rtsol byed ran du snang ngo / /nyes brgya 'khor ba na kra'i grong khyer gyis/ /nyes dmigs tshul la nges par
thugs byung bas/ /nyes bral phun tshogs cho ga'i gru gzings kyis/ /nyes ltung dri bral rin cen gling du byon/ /'chi med pad 'byung gdung 'tshob gnas gsar bar/ /'chi ba'i
dngos brgya 'dzoms par gsol btab tshe/ /'chi dang skye bar dbang ba'i gdengs tshad mthus/ /'chi bdag lo lngar bzlog

par zhal gyis 'ches/ /don med 'du 'dzi'i rnam g.yeng rgyab bskyur nas/ /don chen rgyud sder bcu phrag bgrang bya'i bar/ /don tshig kun sbyangs mkhas pa'i rtser son pas/ /don
ldan dal ba'i rten la snying po blangs/ /'tshub 'tshub lha mi'i gdon gyi dmag gi dpung / /long long stug po'i sprin nag ltar 'thibs pa/ /'jigs 'jigs ma he'i zhal can dbang
rab kyi/ /'ur 'ur thugs rje'i rlung gis pha mthar bskrad/ /rmi lam sprul bsgyur sngon nas goms pa'i mthus/ /'khor ba'i mtsho las 'gro 'dren lhag bsam dang / /mtha' klas
dag pa rab 'byams zhing khams la/ /gcig tu gzigs mor g.yengs pa de rmad byung / /zhabs rdul byang gling chos rje'i khrir bkod nas/ /smin grol gar thig dbyangs dang dus
kyi chos/ /bya ba las kyi 'khor los bu ston rje'i/ /bstan pa'i nyi ma gnyis pa deng 'dir shar/ /sku tshe'i tshad sogs lkog gyur shes bya'i gzugs/ /gnas gsar bla ma'i thugs
kyi me long du/ /gsal bar mgon khyod dad pa dbyar gyi mtsho/ /'phyur ba'i rtse mo tshangs pa'i yul sa brgal/ /thun 'tshams gos kyi phang du zla bzhin ma/ /rtse dga' rgod
pa'i mkhan po zal brag pa/ /'jam mnyen gzhan snang 'drid pa'i me tog mda'/ /'phang pa'i cho ga ma rdzogs bstan pa'i gsos/ /shing phag lo rje rdo rje 'chang mjal bar phebs
ring zhig bzhugs shing brtan bzhugs kyi gsol 'debs mdzad/ tshur 'byon khar slar yong thub nges gyis gsung zhing rje 'di nyid kyi phyag g.yas na rdo rje

'chang gis 'dzin pa gnang thugs dam la brtson po mdzod gsung ba sogs 'phral phugs kyi bslab ston mang du stsal/ phyag mdzub ker nas nu ro la zhes dgyes pa'i rnam 'gyur dpag
med mdzad pa na bka' las nga rang tshogs bsags snyam pa dang sems 'phreng zhing dga' yal le bde 'bol le skyid ngo shes pa rang zhig byung gsung / /phyir lam ngor du phebs
'dar nas rin po che sgrub khang nas la phyag tham rngul gzan gyi rten bcas yod pa phul bas na bza' de 'phral du bzhes nas rin po che'i phebs sgor 'chad nyan gzhon dus khyer
kha ma byas na rgas pa myur po yong bas 'bungs mdzod/ 'chad nyan yang zhu mkhan gcig byung na de la byed gnyis gsum byung na de la byas pas mthar je mang la 'gro cho
ga gang la'ang sla chos ma byed/ rang sdod mkhas snyom chung ngos dus kun tu thos bsam sgom gsum dang ma bral ba mdzod ces bslab ston mang du gnang / phyag mdzub ker nu
ro la zhes gsungs/ gzhis ka rtser phebs nas kha'u pa'i bstan 'dzin rdo rje'i mched po 'jam dpal dbyangs chos skyong dbang phyug la dbyal phur gyi dbang lung dang / slar ha
la nag po'i be'u bum sogs zab chos rgya cher gsan pa mdzad pas gnas gsar ba khu dbon dang sgrub khang pa'i 'og nas thugs mos che/ rim gyis zha lur phebs me byi shar nas
sgrub khang du khyab bdag dpal ldan don grub mjal bar phebs pa na sku na smin cing snyun gyis zin pa'i nyams kyis sku khams shin tu dub pa'i gsung mi gsal/ sprul pa'i sder
'jam dbyangs sa paN sku'i bkod pa bsdu ba'i tshe 'phags pa rin po cher tshig dgongs mi dgongs

sna tshogs byung ba dang dbyibs 'dra bsam pa mang tsam gsungs mthar gsung shed chen pos chos rje dbon la dpal mchog nga slong dang gsung / dbon pos sku skyor nas tsong mdzad
pa rje nyid la spyan cer gzigs nas da mang po lab mi thub pa 'dug kun mkhyen bu ston rin po che'i bstan pa khyed la khag yod do phebs pa gsung gi tha ma yin gsung / hor
zla bcu pa'i tshes bzhi la ngor du mkhas grub dpal ldan don grub mkha' spyod kyi zhing du gshegs pa'i gtam ngan zha lu phu'i bsam gtan sgang du byung 'phral ri phug tu phebs
nas mchod 'bul ba rdzong bda' mdzad/ tshes gnyis la 'dar du rdo rje 'chang dgyes mdzad rdo rje'i thugs kar bsdus pa'i gnas tshul dang bcas zhabs drung dbon rin po che'i
phyag tham thugs dam gsal 'debs skyel mi 'byor gshis bka' drin che shos kyi bla ma gnyis ka gshegs pas/ bka' las/ bla ma gnyis ka dang bral bas sdug pa la tshod ma byung
gsung / de 'phral nor gling nas chibs drel g.yar ngos e waM chos ldan du khyab bdag bla ma dam pa'i sku gdung rin po che mjal ba dang gdung 'bul phul nas rtsol khyad
kyis 'dar la phebs skabs rgyang gzigs nas 'ja' dkar po snam bu brkyang pa lta bu grang mo che'i gdung gi thad du zug /gdung 'bul 'bul ba gnang zhing bzhugs ring gdung yid
bzhin gyi nor bu'i drung du stan chags nas gdan gsum tshang ba'i dkyil 'khor gyi bdag nyid la mchod 'bul gsol 'debs dbang bzhi len pa sogs rgyas par gnang / thugs ngal shin
tu che bar khyab bdag bka' 'gyur ba chen pos

thugs brel che bzhag chung bshol gyi sgo nas rwa pod kyi ljags lung sogs thugs gso thabs ci yang gnang gsung / dpon slob gnyis tshoms chen gyi nyi mthong la gsol tshigs skabs
me tog gi char kha ba lta bu babs pa gzigs/ tshur lam ngor du phebs pa dang shar chen shes 'byung pas sgrub khang du phur khang zhal 'byed mdzad pa dang 'grig byin rlabs
gdung skal zhu ba dang phur tsha 'debs pa'i phyag phyi mdzad ngos rang gi bsti gnas su phebs/ lcags lug rdo rje 'chang dbang phyug rab brtan gyis lung bstan gnang ba thog
tu babs pa ltar/ me byi'i ston rnam thar snyim pa'i me tog las/ yon tan can gyi mi byung na zhing dkyil gyi pha bong ltar mja' phyogs bzhi nas btsugs nas 'don zhes pa'i
don bzhin lo 'di'i stod zha lu'i grwa pa mi srun pa 'ga' zhig gis rang bstan seng ge'i khog pa 'jig pa la dpa' ba'i thel bsdus sogs 'tshub lhongs sna tshogs kyis thugs
sun dbyung bar sgrub khang du rin po cher bslab ston zhu ba mdzad par thal mo ya gcig la sgra mi 'byung bas tshur phebs sgo ma byung bar sde srid la zhu snga ma mdzad gsung
ba bzhin re zhig rin lding pa sogs gra ris dang khang dmar nas kyis gtsos pa'i sku nye rnams la brten phal cher se rag sgrub sder bzhugs pa'i 'brug pa sprul pa'i sku'i
mgron gnyer khang dmar rje drung mkhyen brtses skar rtsis kyi ri mo phul/ me glang 'brum thag chod nas gzhis ka rtser 'bod mi bka' shog gnang ba bzhin byon/ mi snar bde
'byor byang pa yongs pa'i lte bo rnams gan dung gis gnas nas dbyung gnang sbyin bzang po dang bcas tshogs su bka' khrims

bsgrags shing dbu mdzad bskyar bsko mdzad/ de nas gra pa hrags bsdus la gzhung nas phogs sogs mthun rkyen gnang ste bya tshor zla gcig gi bar sa gar mchod gar rnams la sbyong
dar gyi do dam gnang / grub bstun sgrub mchod dang rnam sras mchod pa rnams kyi gzigs mor sde srid kyang phebs pa'i gra 'grig byung ba'i legs sor pa rnam tso bo gzhis
ka mchod thebs su sbyor 'jags byung / sngar gzhis rtser bka' 'gyur gyi zhu dag la byon skabs nas chos 'brel gsan 'dug pa dang bcas dpon slob paN chen rin po cher bu ston
rin po ches mdzad pa'i mdo phyogs kyi gsung rab 'ga'i lung gsan/ de nas e waM chos ldan du phebs mkhan chen thar brtse ba nam mkha' sangs rgyas las sa paN dang 'phags pa
rin po che'i bka' 'bum gyi lung sogs chos du ma gsan/ bzhugs mtsher sgrub khang du yod par tho rengs shig mnal lam du gu ru drag po'i sku brnyan shin tu gsal ba zhig byung
ba nam langs tshe thar brtser dbang la byon gsung ba'i 'phros byung ba na ci yin nam dgongs tshe dbang de gter kha gong ma'i drag po me'i spu gri'i dbang yin 'dug gsung
ba drag po'i sku de yang zhal gzigs ma lta bu zhig yin nam snyam/ 'di lo zha lu'i mkhan thog tu rin po che shar pa byon nas mi ring bar ngor tshogs chen la 'phreng ba zhe
lnga ma'i dbang gnang ba dang der ma zad dbang chos kyi rigs rgyas par gsan/ yo ga ma las bu dga' ba dbang ldan chos 'khor du mkhas mchog bstan pa'i sgron mes gdan drangs
dpal mchog rigs bsdus kyi dbang

bcu bzhi po dbang cha nyer lngar bcad pa tshar bzhi/ gtum po spyi gzugs kyi dbang sogs dbang rjes gnang lung rgya cher gnang / mar phebs nas ri phug tu ri khrod dga' ldan slob
dpon la bu ston bka' 'bum gyi lung stsal/ sa stag rin lding grwa tshang gis chos lung 'du khang zhig gsos grub par bkra shis rgyas byed kyi yi ge dang brgyud pa'i phyag
len nas rab tu gnas pa'i bkra shis kyi dga' ston nyin gnyis ma rgyas par gnang / pan nya rir rtsa khu nas kyis 'bum bzhengs pa'i rab gnas kyang gong bzhin sbyin bdag gi
re ba yongs su 'geng bar mdzad/ ri phug tu phebs bstun khang rnying gra tshang pa rnams kyis rtsol ba la brten tshogs chen du rdor dbyings kyi dbang cha nyi shu rtsa lnga'i
sgo nas phyogs de'i gdul bya rnams smin grol la bkod/ 'jam dpal drag por khros pa 'jigs mdzad rdo rjer rwa kyo zhang mal gnyos te lo tswa ba lnga dang / rgwa lo yab
sras/ kun mkhyen bu/ rgyal ba tsong kha pa/ ngor rdzong sogs mkhas pa mang po'i bzhed srol khungs btsun mtha' yas pa'i nang nas rwa chen lo tswa ba rdo rje grags kyi phyag
len bsre bslad dang bral ba rdorje 'chang tshar pa chos rjes mdzad pa'i sgrub thabs bdud las rnam par rgyal ba dang / rwa 'khrid mkha' 'gro snyan brgyud gnyis sbyar te
ma he mchod par dmigs pa'i ljags bsnyen sngon 'gro rgyas pa dang bcas grub mtshams bya yul nas 'brug pa sprul sku rin po che dpag bsam dbang po 'brong rtse rgyal byed tshal
du phebs par ched bstad zhabs 'grul gyis byon/ phyag chen gyi sngon 'gror tshogs gsog tu phyag mang po dgos kyi yod 'dug pa rje nyid kyi sku gzugs

kyis cung ma lcogs pa'i nyin re phyag stong phrag gnyis re dang de 'phros yig brgya'i zhal 'don gnang / gtso bo phyag chen lhan cig skyes sbyor gyi nyams 'khrid dang bla sgrub
kyi 'khrid pa zabs rgyas/ gzhan yang nA ro chos drug /ayon bsnyen sgrub/ bde mchog bcu gsum ma'i dbang sogs chos bka' du ma gsan/ snga dro zhig phyag dbang la phebs dus
dbu la pus 'khyud bzhag nas rin po che la bya bral gyi bsko 'ja' yin no gsung / nyin gcig sku la bzhes bzhin pa'i sku gzan dang sku chos sbrags ma gzims dpon gyis rje
nyid kyi sku rgyab la bskon nas gnang ste/ rje rdo rje 'chang chen mi gzugs can/ /pha mtshan ldan bla mar gus pas 'dud/ /spang gnyen dbyer med kyi nyams len 'di/ /khas len
bral ba'i lta ba yin/ /ched du mi bsgom pa'i rang babs 'di/ /sgom med yengs med ces sgom pa'i mchog /gnyis 'dzin dang bral ba'i rang grol 'di/ /a ba dhU tI pa'i spyod par
gsungs/ /gzhan phan gyi sems bskyed rgya chen pos/ /sdig spong dge sgrub kyi las 'bras brtsi/ /dge tshogs sems can gyi don du bsngo/ /de bka' brgyud gong ma'i gdams pa
lags/ /zhes pa 'di zha lu'i gdan sa pa rin po che bsod nams mchog grub la dpal 'brug pa dpag bsam dbang pos gdams pa'o/ /zhes pa'i zhal gdams dang sang zha lur thegs rgyu'i
de ring de gsung mgur mang du 'then pa'i rjes su rje yi snyan la gzan lags kyang / sprang la snang ba 'di las med khyed dpon slob sang thegs rgyu'i blo 'phul yin/ rten
'brel gyi byed pa zhig yod

gsungs nas gsol ja bzhes can gang gsol ras su gnang / thugs dam gong 'phel gyi ngang nas kun mkhyen bu ston rin po che'i bstan pa la gang phan yong ba mdzod/ de ltar mdzad
na nged kyi phyag phyi byas par yang 'gro/ zha lu ma na gra pa kha cig rtogs ldan yin zer nas zha lu rang gi cho ga mi byed par 'brug lugs kyi bla ma mchod pa byed kyi yod
zer ba de 'dra la yer ni mi dgyes/ kun mkhyen bu ston rin po ches cho ga rgyas par dga' na rgyas pa/ bsdus par dga' na bsdus pa mang po mdzad 'dug pa des ma 'thus pa ci
yod/ rin po che g.yeng ba rang la ma 'byams par mthar thugs dam rtse gcig mdzad dgos so gsungs/ dam pa nyid sku zhabs pa rnams kyis skyel ma mdzad nas bzhugs sgar gyi mtha'
tsam du phebs pa dang sku zhabs la 'bod mkhan byung ba ltar thegs par sku phrag gi byin rlabs khug mag shog bu'i khud du thams cad sprugs nas gnang / sang nged rang dpon
slob thegs dus rgyab gyes rang ma byung bar mdzod gsungs/ zha lur phebs nas sa yos ma he mchod pa'i gra sgrig grub rjes sku mtshams shin tu dam pas las gshin gyi ljags
bsnyen dang / de zin nas bskang gso dang drug cu pa sogs rgyab chos kyi sku rim rnams smin rgyas su mdzad/ ma he mchod pa'i dus drug cu pa dang las gshin gyi gtor ma gnyis
ka rgyag pa gnang / rim gyis rnam sras mchod pa sogs sngar rgyun bzhin grub nas lcags 'brug nang du sgrub mchod dbyar dgun gyi dus chos sogs sngar bzhin chag med ngos
dpal 'khor chos sde'i dus 'khor gra tshang shar byang gnyis dang gzhi gra bcas pa'i don

gnyer can brgyar longs par dpal dus kyi 'khor lo'i bdag po chen po'i bar gyi yongs rdzogs dbang cha bzhi gnang / lcags sbrul zla ba lnga par bstan 'dzin chos kyi rgyal po'i
dpung chen gzhis ka rtser 'byor pa'i dbus gtsang thams cad dus gcig tu mi bde ba'i bde gzar chen po langs/ ston ga sa skyong bsod nams rab brtan kyang dpung thog tu phebs/
rgyal ba tsong kha pa chen po'i sngags chos gsan sa phal cher bu ston thams cad mkhyen pa'i zhal slob rnams yin pa'i grags pa dang / sde srid kyi zhabs phyir bzhugs skabs
sku drung shAka lhun pa sogs dang bcas thugs 'dris kyang yod chod kyis lta grub mi gcig pa 'khrod nas gzigs phyogs legs pa 'dra zhig 'dug pa bzhin rje nyid kyis gtsos
pa'i ri mthil gyi chen slob rnams mjal bar phebs par thugs mnyes mnyes dang spyi sger du bslab ston gnang / mi ring bar dpon slob paN chen rin po che zha lu'i mkhan thog
tu gdan drangs chog pa snyan bcags phul/ bde gzar thag chod nas spyi so'i zhu yig 'bul ba dang bcas mkhan po'i skor gyi snyan 'bul zhu bar snga pa bsod nams rab brtan gyi
sku zhabs su byon par don ris 'di la ster bya ci la dgos pas phyir slog yod/ khyed rang rnams kyis kyang dpon slob zhabs drung rin po cher gsol ba thob/ 'di nas kyang snyan
'bul zhus pa'i skor zhag dus thog tu byed gnang ba bzhin zha lu chen slob dang gzhung gi mi sna bcas bkra shis lhun por snyan 'bul phul pas/ paN chen chos kyi rgyal
po'i bka' las/ nged na so 'di las gzhon pa zhig yin na kun

mkhyen bu'i bzhugs khri la 'dzegs pa shin tu spro/ /da cha lo mthos pas phan thogs dka' na'ang nang so'i drung gi phebs nan chags pa dang bcas re zhig de ga byed do zhes zhal
bzhes byung bas thams cad spro ba 'phel/ hor zla drug pa'i tshes gsum gyi nyin gza' skar dus chos dge bar ri mthil gnyis ka'i chos kyi khri la zhabs zung gi padma rnam
par bkod/ khri ston gyi mang 'gyed sogs shin tu dpangs mtho zhing gya nom pa stsal bas phyogs de'i skye rgu rnams rna thos kyi bu'i gan mdzod du chud pa lta bus dbul ba'i
gdung ba mtha' dag rnam par bral te dad pa dang gus pa phan tshun 'gran pa'i lus kyi ba spu g.yo ba dang mig nas mchi ma 'khrug pa sogs dga' spro'i rtse dga' khong nas
rgod pa'i rnam 'gyur ci yang ston par snang / chu lug sgrub mchod chen mo'i dus bkra shis lhun po nas chibs kyi kha lo bskyod cho ga gar dbyangs sogs la thugs dgyes rtser
son pa'i rje 'di nyid la gzengs bstod kyi bka' mchid mang du stsal/ drung chen sangs rgyas bstan 'dzin zhes phyi nang tshang ma thugs blos bkal nas rje bla ma nyid chos
ldan gyi bya ba 'ba' zhig la chig dril gnang chog pa'i phyag g.yog tu 'byung ba de shing sprel dus kyi chos nyid du song ba'i skabs/ rdo rje 'chang bka' 'gyur ba chen po
bcad rgya lo gsum ma mdzad pa 'grig gshis sgrib sbyong gnang ba'i dus shig rdo rje 'chang bka' 'gyur ba'i phyag bris gnang bar da nang tho rengs bdag gi rmi lam la rdo rje
'chang de gsal por phebs nas bra'u pa de da cha mi lus bzung tshar bas khyed tsho de tsam dang byed mi dgos gsung ba gsal po byung ba lar rmi lam bden pa rang dka' na'ang
da lam rang bla ma'i thugs rje dang dge ba rgya che

la myur ba sogs kyi nus pa yin 'dug pas thugs las ci yang mi gnang ba rang zhu gsung pa byung zhing / thun bar du gsol 'debs pad dkar bzhad pa'i chun por/ /lte ba'i padmar
rlung lnga'i ti la ka /rtse gcig bsgoms pas kha sbyor rnal 'byor gyis/ /lus sems rtsa la dri bzhon zhugs gyur nas/ /bde ba mchog gis bdag rgyud tshim par shog /ces pa'i rje
btsun yab dang thun mong ba'i rtsa dbu ma'i nyams 'khrid kha'u brag rdzong pa'i bzhed pa ma nor ba de dang / mchog gi sprul sku rig 'dzin mnga' ris pa legs ldan rdo rjes
chu bo ri nas gdan drangs pa'i bla ma sku gsum gyi nyams 'khrid zab mo 'bul ba gnang bas sku khams 'dus pa la shin tu phan pa byung / ljags bsnyen snga ma rdzogs shing
phyis ma tshugs pa'i bar rje bka' 'gyur bar dbang lung gi rigs du ma 'bul ba gnang / drung chen 'das po'i dge sgrub tu dkon mchog la mchod pa/ sgrub mchod/ mi 'khrugs pa'i
sku 'bum phrag gsum/ sAtstsha kaM ka ni'i gzungs bzhugs pa 'bum phra gcig /sku'i rten du bu ston thams cad mkhyen pa dga' ldan du bzhugs pa'i zhing bkod bzhengs nas rin
lding grwa tshang du sbyar/ gsung gi rten du 'phags pa brgyad stong pa bzhengs nas rje btsun bka' 'gyur ba chen por phul/ thugs kyi rten du 'od zer dri med dang gtsug tor
dri med kyi ljags bsnyen sngon du 'gro bas byang chub chen po'i mchod rten phal thog gsum tsam la dri med kyi srog shing 'dzugs pa'i cho ga gzungs 'bul rab gnas rgyas
par gnang bas bla ma dam pa nyid kyi mi 'phrog

pa'i thugs rje chen po'i mthus mi 'khrugs pa'i sku par gnang skabs phyogs nub byang nas bya rgod cig 'phur ba'i rjes la 'ja' dkar po zhig tal gyi zug pa dang srog shing 'dzugs
nyin 'ja' kha dog lnga ldan srog shing la gdugs ltar phub pa dri med kyi dkyil 'khor la zhal khebs gtang na mi gsal zhing phye na gsal ba sogs ngo mtshar ba'i ltas khyad
par can dang / rje btsun bka' 'gyur ba'i mnal lam gnyis gang la dpags kyang drung chen mngon mtho'i skas la 'dzegs nas mtho ris kyi grong du ring por mi thogs par 'jug
pa'ang / ji skad du/ gang zhig gser gyi ri la gnas bcas pa'i/ /de yi 'dab chags rnams kyang gser du 'gyur/ /zhes pa ltar dam pa'i zhabs yun du bsnyen pa'i phan yon du mngon/
skabs shig rmang lam du rgyan gong gi gtsug lag khang du byon zer ba zhig byung ba ltar phyin pas lha mo'i gtsang khang du slebs pa dang bud med kyi dkon gnyer byas
nas lha mo'i sku 'di rnam pa tsam yin/ lha mo rang 'di'i rgyab kyi sgo chung 'di'i nang la yod zer de nga la ston dang gsung pas da lta'i sku 'dra'i rgyab na sgo chung 'dug
pa phye ste de nang du khrid nas 'di yin zer rdo rje sems dpa'i gser sku mi tshad tsam legs po zhig bstan byung / slar lha mo'i sku mdun du phebs pa na nged rgyan gong
pa rnams 'di rang 'don zhes shloka gcig shar te bton byung ba de nga la slobs dang gsungs pas/ gzhi la dmigs pa'i ngang nyid las/ /dang po re phyar gyon par bya/ /smug
nag ma chen 'khor ni 'bum/ /tshig gcig thugs kyis bsnyel/ da dung mjal lam zer nas g.yabs

steng zhib tu gdan drangs pa de na mi dkar po bal gyi thod gyon cing rnga brdung gin kShiM ka ra la/ ming po klu chen thod dkar kShiM ka ra la/ kShiM kShiM kShiM zer/ de nas
dgon chung zhig tu byon zer nas de'i 'du khang gi phyi zur na rdza'i chos 'byung 'dra mang po 'dug /rjes sor mnga' bdag pa'i shul gyi dgon pa byams pa gling dpon slob zhabs
drung gis rje nyid la gnang ba rdza gru gsum sogs mnal lam ji lta bar byung snang / bu ston thams cad mkhyen pa'i yum gyi dgongs rdzogs la dmigs pa'i dri med mchod rten
rdo'i gdugs lhung bar nye ba bkra shis lhun po nas thugs khur bzhes pa'i hor zla bcu gcig pa'i tshes bcu skor la zhig gsos kyi 'go tshugs/ de bzhin gshegs pa shAkya'i
rgyal po'i mchod rten la bya ba byas na ma 'ongs byams pa'i bstan pa la 'bras bu 'byung ba sogs mdo rgyud du ma nas rgya cher bsngags pa ltar gdugs gser zangs kyis gtum
pa'i ya thog gi zangs rnams rje bla ma 'di nyid kyis 'bul ba mdzad dril bu me long sogs rgyan cha du mas mdzes shing gdugs za ra tshags bkod pas khyad du 'phags pa'i yid
'phrog pa grub tu nye ba na sil snyan lta bu'i sgra dang me tog gi char 'ja' 'od kyi gur sogs ltas ya mtshan par byung / hor zla bcu gnyis pa'i tshes bcu bdun la dpon slob
zhabs drungarin po che tshogs kyi mgon por phebs/ rdo rje'i slob dpon gyi phyag len rnams thugs rgyus khog nas rje 'di nyid kyis mdzad de rdo rje dbyings kyi dkyil 'khor
zhal phye rab gnas bkra shis rgyas byed kyi phyag len bzhin zha lu'i dge 'dun rags rim gyis gsung ram bteg nas

rab gnas sbyin sreg mchod gar dang bcas pa rgyas par gnang bas/ dpon slob paN chen rin po che'i bka' las/ rab gnas rang da lam las rgyas pa byas pa med dam zhes gsungs shing
thugs shin tu dgyes par gnang / shing bya lo rdor dbyings rtsa lugs kyi bsnyen pa 'bring po bsnyen pa'i dkyil 'khor la brtan pa dang thugs sras sems dpa' chen po'i gsar
'gyur gyi yig cha bzhin dbyangs can ma'i ljags bsnyen grangs tshang mdzad/ ston mjug rgyal po mchod yon gnyis ka gtsang phyogs su chibs kha bskyod bsam don lhun gyis grub
pa'i rtse mor bzhugs thog rje 'di nyid kyis phyag 'bul la phebs te bu ston thams cad mkhyen pa chen pos 'dul ba la gces pa'i gzhung brgyad la sogs pa gsung rtsom mdzad/
zha lu 'dir gzhi gsum gyi phyag len sogs bstan pa'i 'byung khungs yin na'ang deng sang 'phel 'grib kyis ming gi lhag ma lta bur song ba/ gang na gzhi gsum la sogs pa las
kyi cho ga yod par thub pa'i bstan pa yod par gsungs pas don gyis bstan pa nyams pa gsos pa'i bka' drin bla na med par 'gro ba 'dug gshis bdag gis khur len zhus gzhi gsum
gyi cho ga 'dzugs par gzhi rten du sngar sde srid karma phun tshogs rnam rgyal gyi dgongs rdzogs la gnang ba'i lcags ri stod dang lhun rtse bde skyid gling gnyis bzhes
pa de sbyor 'jags tsam zhus na ji ltar yong gi rgyu mtshan 'jebs chags pa 'bul ba gnang bar sa skyong bsod nams rab brtan gyis zhal gyis bzhes par brten bkra shis lhun po
nas bdog pa gya nom pa'i zhu rten bstar bar sde pas gtan tshigs gtsang

chod gnang / de 'phral gzhi gsum cho ga 'phyugs med 'dzugs dgos pa'i bca' yig dpon slob paN chen rin po che'i phyag tham gyis mnan pa zhu ba mdzad/ phyag len spyan 'khrid la
thon rgyal byed tshal ba'i slob dpon don grub dpal ba bla brang rgyal mtshan mthon po nas rdzong bda' gnang ste dbyar gnas gso sbyong dgag dbye rnams legs par tshugs so/
/rdo rje 'chang dngos dpal ldan bla ma gnyis/ /mkha' spyod zhing du gshegs kyang dam pa khyod/ /byang chen de srid rjes 'dzin nang rtags phyir/ /ston pa'i skal bzang 'di
la su mi smon/ /lnga bdo'i snang tshul rtsub mo'i tsher mal la/ /snying stobs bzod pa'i ya lad btsan po yis/ /bu ston ring lugs srid mthar spel ba'i khur/ /'degs la mi
ngal rgyal sras rnam par thar/ /gar thig dbyangs kyi phyag len rgya cher spel/ /rnal 'byor rgyud sde'i smin byed sgo 'phar phye/ /rin chen grub kyi gsung rab srog gi zungs/
/'di ko dga' ldan gnas nas byon tam ci/ /gting mtha' mi mngon gsan bsam chu gter nang / rgyu yang ngom med tshor ba'i gser sbal de'i/ /snyan pa'i grags pa thos na deng
dus kyi/ /bstan 'dzin khron pa'i 'phar 'gro don snying 'gas/ /log par 'khu ba'i dgra bgegs brag gi ri/ /ma he'i zhal can mthu stobs rdo rje'i thog /'bebs dang lhan cig drug
cu rtsa bzhi'i dpal/ /'phan khyod rdor 'dzin bye ba'i gtsug gi rgyan/ /g.yu 'brug phyag rgya'i mkha' 'khrigs sgra snyan po/ /sgrog tshe mi chos char gyis myu gu bsrings/
/gser gzhong mar khus bkang ba'i

mkhan slob kyi/ /rten 'brel zho la phug ron sder rjes gsal/ /sngon goms kun 'byung sa bon bskyed pa'i long / /med par nges legs zhing du rim gro ba/ /drangs tshe 'ja' ris las
kyi me long la/ /shar bas dge sdig 'bras bu gcig tu mtshungs/ /bstan skyong ma mo dgyes pa'i rnam 'gyur gyi/ /ya mtshan cho 'phrul 'od gsal ngang du shar/ /rgyal ba'i
mchod rten ched du srid zhi'i ljid/ /khur la mi mngon rus sbal gzugs su sprul/ /bsdu dngos bzhi dang yongs 'brel nyi zer gyis/ /sa spyod snyan gyi pad dkar 'dab stong bzhad/
/'dod yon sbrang rtsis myos pa'i rkang drug rnams/ /gzhi gsum cho ga'i glu dbyangs mgrin par len/ /me khyi lo rin lding gra tshang dang zha lu gzhi gra'i don gnyer can
mang por rtse mo rigs bsdus kyi dbang cha gnyis/ /rdor dbyings mi 'khrug pa 'chi med rnga sgra'i smin byed stsal/ zla ba bcu pa'i tshes bcu bdun la yum gshegs gdong mgul
ga nas rdo rje 'chang dbang phyug rab brtan gyi tshems bton pa'i rked pa chag pa'i nang ngos ring bsrel shin tu mtsher ba gnyis phebs pa nga rang la rje bla mas thugs rjes
gzigs pa yin 'dug pas bslang gsungs nas 'phral du gsol/ rje nyid kyis thugs khral ma gnang phyag g.yog gang drag zhu gsungs par de 'dra mi dgos khyed rang gshegs dus
nged gdan 'dren la yod gsung ba ye shes kyi DA ki ma sbas tshul can du gor ma chag cing gnas skabs su'ang yi ge drug pa dung phyur bzhi tsam song ba'i thugs dam smin pas
ri bo gru 'dzin nas lag na padmas rjes su bzung ste 'ja' 'od kyi gur dang bcas zhing khams 'phos/ rten

bzheng gi thebs su gser spyi gcig ma gtogs yum gyi phyag rdzas gang yod steng rje nyid kyi dam tshig rdor dril chos gos rnam gsum sogs med kha med 'dra las gzhan pa'i phyag
rdzas yod dgu kun khyab bdag bka' 'gyur bas gtsos pa'i bla ma rnams la bsngo rten/ dkyil 'khor gyi cho ga /gsung sgrog smon lam sogs kyi rgyur dgongs rdzogs la gnang / phyag
rdzas rnams 'dzangs gshis rje nyid kyis yum la dmigs shAkya mu ni'i pho brang 'phrul snang sprul pa'i gtsug lag khang la zhabs bskor gnang bzhed kyi spos khang du phebs/
mkhan po khang dmar nas kyis na bza' gsol chas chibs pa dang bcas mthun rkyen sbyar te phyag mangs su phebs pa'i nub kyi mnal lam du gser gyi rgya phibs dang bcas pa
lhas yongs su rdzogs pa gsal lam gyis gzigs/ mi zhig na re sngar byas la 'gyod sems dang phyin chad la sdom sems gyis sogs mang po zer byung yang brjed nas mi 'dug gsung
pa sgra ji bzhin pa rang min pa 'dra/ rngog gis jo bo chen po lha sar spyan drangs te bsu ba'i tshe thugs rje chen pos kyang bsuu ba mdzad pa'i mi hreng skya bo zhig byung
nas mahA paNDi ta byon pa legs so rgyal bar gyur cig gsungs nas bzhud pas jo bos chibs pa las babs te brgyugs pas ma zin pa'i lo rgyus dang / khu ston yer par byon dus
nya mgo gru'i mnyan pa lta bu'i rnam thar yin nam snyam/ de nas rim gyis gnam 'gag grong du phebs 'brug pa sprul sku rin po che mjal ba gnang / phyag mdzod mnga' ris pa
dang sngar nas thugs 'dris yod gshis lha sa bar gyi chibs khal/ zhabs skor ring

gi gsol mar dang bzhugs shing phul/ me phag hor zla bcu gnyis pa'i tshes gcig la bstan pa'i bdag po jo shAka rnam gnyis/ rang byon lnga ldan/ byams pa chos 'khor sogs rten
rnams zhib mjal ngos bstan 'gro'i legs tshogs spel ba'i smon lam rgya cher mdzad/ rim gyis zhabs skor btsugs/ sa byi hor zla dang po nyis brtsegs kyi snga mar cho 'phrul
mchod pa'i smon lam chen mo tshugs pa'i nged 'bras spungs nas tshogs dbur lha sar slebs/ chu rta tshong 'dus lcang ra stod du zha lu pa'i chen slob rnams phrad par byung
ba de dus gral 'go ma des skyes bu dam pa dang mjal ba ni dkon pas bla ma'i rnal 'byor zhig bka' drin skyong dgos zhes ngos kyi rgyu mtshan byung ba ltar 'phral du phul gsung
'phros mdzad mkhan de rje bla ma yin par snang / de skabs sger du zhal 'tsho ba med/ de skabs ngos phrad kyi thugs re bskyungs na'ang khe gsum nas lcam yum sras byon
pa 'grig pa'i bzhugs mtsher gcig pa gdong dga' ba dang bde rgyas pa gnyen lam du song ba'i gdong dga' nas gzhon pas ban rtsa'i sne sbyor yod tshul zhus 'dug pa bzhin 'dir
rgyu mtshan gling bar brten dgongs mo'i smon lam la 'gro khar ja gral zhig gi thog ngos mjal zhus/ de bar ri phug g-i dbu mdzad yin zer ba las rgyu mtshan zhib pa ma nges
pa gsung bgros la gzhigs pa na tshar lugs pa zhig yin pa 'dra snyam sang gung tshigs grol 'phral gdan drangs/ ja sbyor gsum tsam gyi yun gsung gleng 'phel bar byung zhing
zur gsos phul/ byams pa gdan 'dren gyi sang nyin ka brgyad sbug tu gung tshigs kyi mgron la phyin dus/

rje 'di nyid kyang lhan cig par byon/ rgyud sde spyi la sa zhal gyi phyag bzhes 'dra mi 'dra'i dbye ba dang bye brag kha'u brag rdzong pa'i skor la zhib cha shin tu che ba
gsung gin 'dug pas 'di lta bu'i mkhas grub chen po snyam snying nas mos pa thob/ tshar lugs kyi chos bka' 'dra zhus na snyam pa shar yang sde pa bsod nams rab brtan gyi dgongs
mdangs ma phyed pas lag thog tu 'gel ma bde/ de skabs gtsang dang sa khad 'gyangs shing nye skor du ngo mkhyen pa'i rigs che ba med gshis gsol chas re dkon byung tshod
nas/ bka' las/ bka' brgyad smad pas spyan 'dren zhus pa'i phyags phyir shog gsungs nas phyin sder kha mang po 'dug pas rnam rtog la 'di rnams nang du slebs na dbul ba
sel ba 'dug ste sus khyer 'dis khyer med pa la 'gro'am bsam pa la rdor legs phrug gu chung ngu yin kyang hur drags thams cad gzan khyogs byas khyer nas nang du slebs/ bla
ma thugs rje can gyi bka' drin gyis de skabs kyang mu ge dang bral zhes gsung / nged 'bras spungs su 'gro khar rje nyid la bdog pa'i skyes dang gsol chas phul/ gshol bton
pa'i zla ba gnyis par yar klungs bkra shis rtse nas chibs bsu byung ba bcas yer pa lha ri snying po'i gnas yongs rdzogs dang / dpal bsam yas kyi dbu rtse rigs gsum mjal
ba gnang nas yang klungs su khyab bdag gnas gsar pa chen po dang gdan mdzom/ zhag bco lnga'i ring bzhugs te phar bu lugs dus 'khor gyi yig cha rnams dang / tshur bde mchog
bde chen ral gcig gi glegs bam gyi lung rnams

gsan len mdzad/ chos sde nas chibs khal g.yar po dang bcas gong dkar rdo rje gdan du phebs/ rje nyi ma gling pa dang mjal 'dzom mdzad pa sngar nas dpon slob thugs 'dris pa
lta bu'i thugs nang gtsang ba byung / tshur sgrol dkar gyi rjes gnang dang phar bu ston rin po che'i gsol 'debs tshogs gnyis ma dang rnam rgyal gyi gzungs kyi lung 'bul ba
mdzad/ rab 'byams chos rje rin cen rgya mtshos sne shan dang rtse'i mi sna bcas phyi nang gi rten tshang ma zhib gzigs ngos gsung ngag lam 'bras gsan pa'i snyan gsan phul
nas ri phug tu phebs/ dbus phyogs nas phyag tu 'byor pa'i rnyed pa dang rin lding spyi so'i 'bul ba khang drag nas kyi ma'i gos sna thig sogs phyag rdzas gsar 'byor gyi
steng sngar gyi gser spyi dang bcas byams pa gling gi dgon par yum gyi dgongs rdzogs su bzo gra btsugs te/ sku'i rten du yang dag par rdzogs pa'i sangs rgyas shAkya'i rgyal
po'i gser sku/ thams cad mkhyen pa bu ston yab sras kyi sman sku/ gsung gi rten du mkhas pa tsanda shrI dang shar chen ye shes rgya mtsho'i gsung 'bum po ti gsum/ thugs
kyi rten du dngul dkar gyi mchod rten mda' gang ba dri med kyi srog shing 'dzugs pa'i cho ga sogs rten rnams la gzungs 'bul dang rab tu gnas pa'i rim pa shin tu dngos
gtsang ba byin rlabs kyi gzi 'od 'phro ba gnang / sku gzugs mchod rten gnyis ri phug gi gzims mal sku 'dra rin po che'i sku mdun du bsgrigs/ yum gyi gdung rus rnams rus
chog mdzad par bu ston rin po che'i phyag par gyis sAtstsha btab ste ri rtse dang chu bo chen por gdan drangs

zhabs cung zad bsnyun par phyag rdzas lhag rnams sku rim du btang bas sku chas dkon gshis shi gson gyi don du grong chog gi sgo nas gzhan phan rgya cher mdzad/ zha lu mo yan
rnams kyi do dam byas nas gzhi byes kyis dbang gzhi btsugs pa'i 'bul bar nas khal sum brgya tsam dang / rdor legs bkra shis lhun po dang ngor gnyis su me tog 'bul bar rdzong
bda' gnang ba'i skyes sogs kyis gsol thab tshugs pa byung / sa glang dbang ldan chos 'khor bas gdan drangs tshogs pa la gsung chos mang po 'bul ba mdzad/ gra rkyang
so sos kyang thab gdan chas sogs nyer mkho'i rnyed pa bstab/ ri phug tu phebs skabs khang drag nas kyis shar chen du gdan drangs/ de zhor rtse chen sgrol ma mjal te khrus
gsol rgyas par gnang nas khrus chu bum pa gang bsnams te pa rnam dga' gdong rgyab rir sman chu grang tshan zhig yod 'dug par phebs/ de'i sngon sde pa nor bu dpon g.yog
gis grang tshan brgyab nas log rjes rdzing chu phran bu ma gtogs bskams 'dug pa ston pa sangs rgyas kyi sku la sgrol ma'i khrus chus sku khrus gsol ba'i chu rgyun rdzing
nang du 'bab pa byas/ gser chos kyi man ngag ltar rje btsun ku ru kulle la gsol 'debs dang gtor ma gnang bas rdzing mer gyis skad cig nyid la khengs te rdzing gi phyir lud
'gro ba byung / grang tshan bsten pas zhabs yob nang du mi shong ba'i snyung ro de yang zhag gcig gnyis la gzhi med du song / lcags stag lo nged rang gi ring 'tsho'i rten
'byung gi ched du gzims mal sku 'dra'i sku mdun du rnal 'byor rgyud kyi bshad rgyud rdo

rje rtse mo'i cho ga rdo rje 'chang mkhyen rab chos rjes dbang ldan chos 'khor du btsugs pa'i phyag len ji lta ba/ sgo bzhi'i dbyangs chos skyong chen po'i bstod re sogs zhag
bco brgyad bsgrubs pa'i mchod gzhis snga sor rje nyid la gtsang sde srid kyis gnang ba gzhung nas de lam du 'jags pa'i dar rgyas gzhis ka sbyor ba mdzad/ sgra dbyangs
lha mo'i rjes gnang spyi 'gro'i gzhogs drud las sgra tshad pa nas brgyud pa'i khungs btsun de shin tu dkon pa dang 'jigs byed ro langs brgyad skor kyi dbang gnyis ngor du
mkhan chen shes rab byung gnas la gsan/ dpon slob paN chen rin po che srad la phebs 'phros 'dug pa mjal ba legs tshul snyan 'bul mdzad pa bzhin ngor mkhan pos byon par/
paN chen rin po ches gdan bzhengs phyag babs sogs legs po gnang bas bka' gros thon pa'i tshad du phyin/ ma he mchod par dmigs pa'i bu lugs gshed dmar lha lnga dang tshar
lugs rdo rje 'jigs byed las gshin dang bcas pa'i ljags bsnyen gnang / ma he'i bka' bsgor bkra shis lhun po nas dpon slob zhabs drung phebs pas gra sgrig gis zha lu'i grwa
tshang gzhi'i grwa pas ma khom par ri phug dbu mdzad kyis drug cu pa mdzad srol yod pa ltar rje 'di nyid kyis gshed dmar drug cu pa'i rdo rje slob dpon gnang ba'i chog grar
rin lding grwa tshang nas grwa pa bco lnga bzabs mchor dang bcas 'ongs par gshed dmar lha lnga'i dbang bskur rgyas par mdzad/ dbang ldan chos 'khor nas gser rnga zhe
gcig brnyan po dang bcas drug cu pa sogs smin rgyas kyi thugs khur bzhes pas dpon slob paN chen rin po che'i dgongs

par shin tu bde bar byung / shing rta paN chen rin po che sku na smin pas dbus phyogs su phebs 'grul thub res min 'dug pa nas nged dang mchod yon gnyis gtsang phyogs su bteg
/bkra shis lhun po'i rta bsu ba'i slob dpon rnams kyi khrod du rje bla ma 'di nyid byon zhing / ser sgreng ba'i zlar zha lu'i gar pa mang hrags bzabs mchor mchis/ zha lu'i
dbyar bdag gnang gi yod 'dug gshis sang nyin bla brang rgyal mtshan mthon por ja sbyor sbrel zhig la gsung 'phros phran bu las brling ba ma byung / nged rang gis kun
mkhyen bu'i sku bstod dag pa don dam mar grags pa brtsams pa tshogs su 'dzugs pa'i khur bzhes gnang / rgyal po sku ltem nas phebs ma thub rung nged dang sde pa sogs kyis
zha lu ri mthil gyi gnas mjal rgyas par byas pa'i gnas bshad kyi phyag chen tshang ma rje bla mas gnang / bu ston rin po che'i gsol 'debs/ dpon slob zhabs drung gi brtan
bzhugs nged rang gi ring 'tsho'i tshigs bcad gsum tshogs chen la gyis gsung ba bzhin bklags lung phul/ zla ba bcu gnyis pa'i nang du rje bla ma dbus su phebs 'bras spungs
su zhag shas bzhugs dgos tshul phebs pa ltar tshe dpag med grub rgyal lugs dang snying po don gsum gyi nyams 'khrid sogs phul/ sngar nas 'di rigs kyi 'jug med par brten
zhib dpyod kyi do gal ma shar ba 'di lo bstan 'dzin chos rgyal gshegs pa'i pur sbyong bzhin ma nges pa'i dgos pa byung na snyam phung po sreg sbyang gi skor dang rim gyis
rab gnas sbyin sreg sogs dogs gcod

mang du zhus/ gsol phogs kyi 'dzin dang bcas gong dkar chos sder phebs/ shing lug lo nyi ma gling du rdo rje 'dzin pa chen po tshul khrims bkra shis pa'i drung du dpal ldan
sa skya pa'i zab chos gsung ngag rin po cher ngor rdzong chos sde pa ste thun mong pa'i lugs gsum/ thun mong ma yin pa slob bshad dang bzhir yod pa'i srid gsum 'gran zla
bral ba chos rje bla ma dam pa'i gsung rab pod nag gzhir bzhag pa'i dbang 'khrid byin rlabs gzhung bshad lung man ngag sgrub pa lung sbyin gyi bar/ rdzong lugs kyi gegs
sel gyi yi ge gcig ma gtogs bla ma rin po ches gang gsan thams cad bum pa gang byo'i tshul du thugs kyi za ma tog gtams/ bla ma kun bzang rtse ba paN chen bsod nams mchog
ldan la yo ga khams gsum rnam rgyal dang chos dbyings gsung dbang gi dbang sogs chos bka' du ma gsan/ de nas 'bras spungs su phebs zhag kha shas bzhugs yar klungs bkra shis
rtse chos sder gsung chos gsan ring phogs yig gi 'dzin phul/ hor zla lnga pa'i nang du bkra shis chos sder phebs nyin rol cha ser sbreng sogs phebs bsu'i bkod pa rgya
chen pos mdun bdar te rdo rje 'chang bka' 'gyur ba chen po dang gdan 'dzom bka' 'gyur bzheng ba'i thugs brel mchod ring gsar ma'i rgyud 'bum sgrub thabs brgya rtsa/ gshed
dmar spros med kyi 'khrid sogs chos bka' mang du gsan zhing 'khor lo sdom chen gyis gtsos pa'i dbang chos du ma 'bul ba gnang / smin drug zla ba'i tshes nyi shu nas kun
mkhyen klu sgrub rjes/ tshogs par bshad pa'i drang don za zi'i gtam/ /rnam par spangs

te slob bu mchog dag la/ /gces par gdams pa nges don snying po'i chos/ /zab mo slob bshad 'khyongs par byin gyis rlobs/ /zhes tshogs bshad tshig gi na yams tsam ma yin par
snang gsum gyi dus srid 'byor kun skyug nad can la zan bzhin blo ldog pa dang 'khor 'das dbyer med kyi skabs kun rdzob chos kyi rang mtshang mngon sum du rdib cing bum dbang
man chad la so so'i dmigs pa rdo rus thug par ma zad tshe 'dir grub mtha' ma snyogs na bar do sogs lam gyi tshod 'dzin rnams nyams 'og tu chud nges pa'i gnad kyis tshar
chen gyi gsung mgur las/ bdag dbang po brtul zhing brtson 'grus zhan/ /don gnas lugs tshe 'dir ma thob na/ /'phrang srid pa bar do'i gnas skabs su/ /lam dran pa rnam gsum
gyi gdams pa bsgom/ /rje bar do 'phrang sgrol gyi rdo ring pa/ /sems rang byung rtogs par byin gyis rlobs/ /lam de dag gi nyams tshod 'dzin pa'i phyir/ /thabs sgyu ma
rmi lam gyi gdams ngag gis/ /dus nyin mtshan gyi snang ba gcig tu bsres/ /sgom khor yug gi ngang la nyams su len/ /rje sgyu ma ngo sprod kyi rdo ring pa/ /lam rmi lam 'byongs
par byin gyis rlobs/ /zhes sa skya tshad kyi rna bar ma grags pa'i ma dang mkha' 'gro'i kha rlangs mngar por 'thul ba gsung ngag slob bshad kyi nyams 'khrid zab mo'i
dbu btsugs/ me sprel dbo zla'i dkar phyogs rgyal ba gnyis pa'i tshes la gegs med du legs par grub pa'i chos yon rgyas pa dang bka' 'gyur rin po che bzheng ba gnang ba'i
legs byar sngar lo gsum ma gnang sa'i ri phug gi

gzims khang rnam grol yang rtse rtsa ba nas 'bul ba mdzad pas thugs dgyes pa'i rtse mor phyin/ khyab bdag bka' 'gyur bas mkhan po/ rje 'di nyid kyis las slob mdzad nas brtul
zhugs spyod pa'i he ru kaH kong smyon rdzogs chen pa nam mkha' 'jigs med kyi gra slob shel brag tu sdod mkhan 'ga' zhig rab byung bsnyen rdzogs su sgrub pa mdzad/ pho brang
chen po sne'u sdong rtser lha gzigs phag mo gru pa mi pham bsod nams dbang phyug grags pa rnam rgyal dpal bzang po mjal bar phebs pa nged zha lu pa'i sbyin bdag gi rtsa
ba yin zhes dgyes dgyes dang bsnyen bkur gzengs bstod gnang / dpal ldan bla ma dam pa bsod nams rgyal mtshan dang rnal 'byor dbang phyug yar klungs pa seng ge rgyal mtshan
gyi bsti gnas rtses dang bsam gling bde ba chen po'i gtsug lag khang mjal bar phebs/ sku 'dra tshul khrims ma sogs la smon lam rdo rje'i chos skyong rnams la bka' bsgo
gnyer gtad mdzad/ sger pa gzhis kar phebs zhal ngo rnams kyis bsu phyag sogs gus pas btud/ grub thob chen po'i sku brnyan gyis gtsos phyi nang gi rten rnams zhib mjal
gnang skabs da lta'i rje drung ngag dbang bstan 'dzin phun tshogs dgung lo bzhi tsam 'gro ba des grub thob chen po'i sku brnyan phyag nas ma'i sku mdun nas dpe cha shog
gcig ma zhig bsnams nas gzhan su la'ang ma sprad par phul ba sgra mi snyan pa'i tshe sgrub yin snang / tshur lam phan bde'i 'byung gnas zan g.yang mi 'gyur lhun gyis grub
pa'i gtsug lag khang gi dbu rtse rigs gsum/ gling bzhi gling phran jo mo gling gsum dang

bcas pa'i gnas mjal mchod 'bul rgyas par mdzad nas dpal ldan 'bras spungs su phebs gsung gleng zhib mol ngos rim gyis gong dkar chos sder chibs kha bskyod pa'i nyi ma gling
du dus 'khor dang yo ga rdor dbyings kyi dbang / sgra mi snyan pa'i tshe sgrub kyi lung / rin po che kun bzang rtse bar rtse mor gyis bsdus kyi dbang dang rtogs brjod dpag
bsam 'khri shing gi lung / rab 'byams chos rje rin cen rgya mtsho'i chos sgo'i 'phrin las dang por 'byed pa'i rten 'brel du 'jam dbyangs a ra pa tsa na'i rjes gnang gsan/
mtshungs med nyi ma gling pa'i gsung bzhin rje dpal ldan tshul khrims/ kun bzang rtse pa/ mdo pa chos rje/ rab 'byams chos rje sogs dbang cha gnyis la dpal mchog rdor
sems dang mi 'khrugs pa lha bcu gsum gyi dbang sbyor drug gi sngon 'gro yan phul ba'i dkyil 'khor zha lu nas bris pa mkhas pa gnyis kyis bzhengs pas rje nyi ma gling pa'i
gsung las/ nga'i ma dgon zha lu de brlag pa med pa 'dug gsungs dgyes skad/ gra dmangs la yo ga 'khrid sogs lung kha shas stsal/ nyi ma gling pa dang dpon slob gnyis brtan
bzhugs 'bul res dang phan tshun thugs 'phreng bzhin pa'i ngang nas bla ma rab 'byams pa dang dpon tshang 'jam dbyangs gnyis phyag phyir 'khrid yar lam dpal 'khor chos
sder rab byung bsnyen rdzogs kha yar sgrub pa gnang nas ri phug tu rab 'byams chos rjer rje btsun gong ma gsum gyi bka' 'bum gyi lung gsan/ phar yang 'ga' zhig gnang / dbang
ldan chos 'khor ba dang gzhi

gra mang zhig la rab byung bsnyen rdzogs stsal/ bkra shis lhun por dpon slob paN chen rin po che mjal bar phebs pa'i ja gral gyi sar bla ma rab 'byams par bka' 'gyur gyi lung
yod tshul snyan 'bul mdzad par karma pa rang byung rdo rjes g.yag sde paN chen la dbyangs gsal gyi rjes gnang bskur nas des chos thams cad thob par 'gro gsungs par gzhogs
drud nas kar lugs pa rnams kyis lung mdzad pa yin/ bklags lung khungs ma deng sang bod na med tshul sogs bka' phebs rgyas par stsal/ byams pa gling du chos dbar bteg
kun mkhyen bu'i nye gnas bsod nams grub kyis mdzad pa'i gar yig steng nas dus 'khor gyis gar dpon tshang 'jam dbyangs kyis phul ba bzhin sbyong bdar dpyis phyin pa gnang
/ lho bod kyi bde gzar chen po de langs pa'i sa skyong bsod nams rab brtan dpung thob tu rgyal rtser phebs pa mjal bar byon/ ri phug gi dus 'khor sgrub mchod la sa gar sbyin
sreg mchod gar sogs kyi gar dpon dang chog dpon rje bla ma 'di nyid kyis gnang dkyil 'khor de'i steng snye mo ru'i bla ma sogs nyer lnga la bdag po chen pos mtha' brten
pa'i dbang rdzogs par stsal lo/ /rgyud sde rnam bzhi'i smin byed dbang gi sgo/ /sgo 'phar brgya phrag phye tshe gdan gsum kun/ /kun nas tshang ba'i mgon khyod 'og min
zhing / /zhing khams rgya mtsho'i gtso bor da gdod 'khums/ /spas pa'i rnal 'byor ma dngos gru 'dzin du/ /gshegs la ltos pa min kyang rjes 'jug rnams/ /tshogs chen gsog la
bskul 'dis thams cad sgrol/ /sbyin pa'i pha

rol phyin pa ming du zad/ /'od gsal lam nas lha ldan gandho la/ /ma sgribs shar ba ji bzhin mngon sum du/ /gzigs tshe bla nas blar 'phel dad pa yis/ /rgyal kun byin rlabs thugs
kyi dpal ber gtams/ /khrus gsol bcom ldan rig byed lha mo'i mthus/ /sdig to'i dri ma 'khrud pa'i rdzing bu ru/ /gyen 'phyur sman gyi chu bo a ga stas/ /gzhan snang zug
rngu'i dug kun drung nas phyung / /rang byung thugs rje che sogs ri mthil gyi/ /gnas rten mig gi bdud rtsir bsten pa'i tshe/ /dad spel lo rgyus tam bU ra yi rgyud/ /khyab
bdag bla ma'i rnam dpyod sor mos bskul/ /bu ston 'jigs med dpa' bo'i chos kyi sder/ /thub gzhung lus kun rdzogs pa'i gsung ngag chos/ /mkhas grub rdo rje'i slob dpon
nyi gling rje/ /se ston ngur smrig zol gyis 'ongs pa bzhin/ /thun mong lam gyi kunda bzhad nus pa'i/ /bstan 'dzin 'bum phrag zla bas 'byed min gnad/ /slob bshad pad dkar
ze'u 'bru'i sbrang rtsi'i bcud/ /'thung ba'i skal bzang bung ba khyod nyid tsam/ /'chi med grub pa'i mgon po lcags zam pas/ /tshe byin brlabs pa'i rten 'brel lhun gyis grub/
/'jam mgon gong ma'i legs bshad lha lam gyi/ /mtha' 'jal gshog rdzogs mkha' lding gnyis gzhan med/ /dpal ldan rgyu skar dkyil 'khor gzhal yas khang / /'gro la mngon sum
ston pa'i zla ba bzang / /rin cen mdzes pa'i do shal nyer dor nas/ /phyag dar khrod pa'i gos kyis klubs 'di ci/ /sa khyi gnam sa'i dbang phyug bstan

'dzin da yan rgyal po'i khri 'don la phebs zhor gong dkar du khyab bdag nyi ma gling pa dag zhing du gshegs zin 'dug pa'i gdung mjal mdzad/ de skabs khri 'bul ba'i mi tshogs
ha cang ches pas nged dang mjal gleng zhib par ma byung / sa skyong bsod nams rab brtan la zha lu mthil gtsang dgon gyi bka' khyab dgos tshul zhu gnang ltar sde pa nor
bur bslab ston phebs/ gtsang du byon nas rje nyi ma gling pa'i 'dra sku legs pa zhig bzhengs pa dang lhan du dngul gdung thebs su srang bcu gsum 'bul ba gnang dgos tshul
phebs pa'i phogs zhing sbyar bar brten lo lo bzhin dus su chag med tshugs pa'i thugs khur ched du bzhes/ bkra shis lhun por gtsang dgon skor gyi rgyu mtshan 'bul ba mdzad
pa'i bca' yig bu ston rin po che'i dus sor bzhag la yul dus kyi dmigs bsal dgos pa rnams rje nyid kyis dbri snon mdzad/ dpon slob zhabs drung gi spyan lam du phab pas rin
po che bka' drin bskyangs 'di 'dra zhig rang dgos gsungs dgyes pa'i gsung dang bcas mjug tu bu ston rin po cher hor rgyal pos gnang ba'i shel tham gyis mnan/ kun mkhyen
bu ston rin po cher gsol 'debs dang bstan pa yun ring gnas pa'i smon lam gsung rtsom gnang / sku zhabs pa kha cig la rin po che lta bu thams cad kyis byas na rang lugs kyi
bstan pa la dga' mo yod par gda' ste gsungs skad/ gzhis ka rtse nas mi sna'i tsha 'jun dang bcas 'jol nyog tu spyod pa rnam la nyin gcig la phyi rol tu dbyung nas khrims
legs par bsdams te da lta'i bar du gnas pa dam pa 'di'i bka' drin ni zha

lu pa rnams kyis gzhal dka'/ khams mnga' ris kyis gtsos pa'i phyogs mtha'i gra rgyun yong srol mi 'dug cing tshong 'dus sogs nye skor rnams kyang 'gags pas gra rgyun shin tu
dkon par rje 'di nyid kyis phebs sgo byung ba bzhin zha lu mi sde'i mi gra yangs pa dang dge 'khor thu gsum bar ma'i gra khral sbyor 'jags byas/ gong dkar nas kun bzang
rtse pa dpal ldan tshul khrims ri phug tu gdan 'dren gnang / sa phur stod las smad las kyi dbang sogs chos bka' mang du gsan/ phar sgrol ma lus dkyil gyi dbang sogs kha
shas phul/ bla ma phyir thegs nas bsnyen chen bar chad sel byed du sgrol ma bcu bdun ma'i ljags bsnyen gyi rjes su de ba pi tsu'i skabs sku khams shin tu 'dus che bar mnal
lam du rdo rje 'chang dbang phyug rab brtan phebs nas de ba pi tsu'i sngags phreng zhal nas 'khor bzhin pa de phyag gis bzung ste khyod la mi dgos na bton gtong gsung pa
dang / yang nub cig rmang lam du rna bar brgyud ldan gyi bla ma dam pa la bcud ldan gyi gdams ngag zhus nas dben pa'i gnas su nyams su len par khyed gang la sdug zer ba
dang / nub cig phyag g.yon pa'i sku rus ma gtogs sha pags bcad pa las sku mtshal mang po zegs yong gi 'dug pa mi zhig na re sdug sran chung rang drags bas da res khrag gi
lhag ma ma lus na yong ba 'dug ste lhag dum pa lus song zer ba byung ba ni sngon rnal 'byor dbang phyug kyang grub pa brnyes khar khams 'dus kyi 'phreng bgegs kyis mnal
lam du ltas mi sdug pa mang du byung ba 'phreng ba chab khang

du bor nas ci bder bzhugs pa na bdag med ma bud med tha mal pa'i tshul gyis grub pa thob khar dam tshig nyams sam zhes lung bstan pa bzhin slar bskyar nas sgrub pa mdzad pas
bdag med lha mo bco lngas rjes su bzung ba'i lo rgyus dang phyogs mtshungs shing / sku mtshal gyi lhag lus pa'ang bsnyen chen rdzogs par grub na sngon bsags kyi sdig sgrib
mtha' dag lhag med du byang ngo zhes pa'i brda yin nam snyam/ gong dkar du khyab bdag bka' 'gyur ba chen por gnas tshul 'bul ba gnang bar zhib pa slar 'bul tshul gyi
zhu lan byung / 'on kyang sku gegs kyi rnam pas sku mtshams 'phror lus/ hor zla bcu pa'i tshes pa bcu'i nyin rdo rje 'chang gnas gsar ba chen po langka'i rgyal khab padma
'od kyi zhing khams su gshegs pa'i dus mnal lam byung tshul bka' las ri phug byang gling du rje bka' 'gyur ba dgyes mdog rnam po byas bdag gi rtsar phebs nas phyag 'phreng
rakSha de 'di da nga la mi dgos pa 'dug thugs bcag mdzod cig gsungs nas bdag la gnang / sku mdun tshur bstan rgyab 'gros kyis sgo nang nas zhal 'dzum pa mdzad nas thegs
song zhes gsung / de yang rje bka' 'gyur ba gong dkar du me tog 'thor ba'i zhugs 'bul la rje 'di nyid phebs dgos tshul gyi nged rang nas yi ge phul/ gong du slar zhib cha
'bul gsung ba'ang 'di la dgongs par snang / de skabs gang sgo zhang tshan dang bkras sgang nas sogs lag sbrel gyi bde gzar langs pa'i skabs yin rung pa rnam man la skya
langs med gshis khyab bdag zha lu pa chen po shar rgyag tu chos sder phebs/ bla ma rdo rje 'chang gi

sku gdung rin po che 'jam dpal dbyangs dmar po lha lnga'i dkyil 'khor gyi gtso bor bzhengs pa la sreg rdzas kun tu bzang po'i mchod pa'i sprin phung rgya cher spro bar mdzad
pa'i tshe zhugs rtsol ba la ma ltos par rang 'bar lta bu dang de'i sang nyin me tog gi char 'dra ba nyi ma'i 'og nas 'od skya sim sim gdung khang la nye bar mang du babs
pa'i ngo mtshar can byung / thugs brel chod nas rje bla ma po ta lar phebs/ sa'i snying po 'khor lo bcu pa'i mdo las bshad pa bzhin nged rang yang 'jig rten khur len dang
khyad par bde gzar gyi g.yeng bas bdag chen sngags 'chang chen po dang 'brug pa padma dkar po gnyis la 'gran bzod pa'i ban ling gis blo kha rdzogs pa'i zhib cha zhuu ma
thub rung da lta'i bzhugs gnas grang khang chos 'khor shar chen dang khang rnying pa'i mchod gzhis bkra shis lhun po'i gzims dpon sog po blo bzang chos 'phel gyis phrogs
pa lcags yos sa skyong bsod nams rab brtan gyi dgongs khrel la brten tshang ma shor ba'i gzhung khongs su yod pa dgongs bzhed ltar phyir 'bul zhus pa khyab bdag bka' 'gyur
ba chen po'i dgongs rdzogs la dmigs nas gsang 'dus sgrub mchod nyin bzhi spar ba gnang / lcags khyi'i ston sa skyong 'phrin las rgya mtsho'i khri 'bul la phebs/ de skabs
rje 'di nyid dang lhan du ngor mkhan chen dpal gling pa gra thang mkhan po sangs rgyas dpal bzang sogs kha shas la chag lugs tshe dpag med kyi rjes gnang / grub rgyal
dang rta mgrin gsang sgrub kyi byin rlabs/ thig le bcu drug gi dbang / bka' gdams

pha chos bu chos/ spyod 'jug gi lung dang ngor mkhan po byon rjes slar dpon slob rnams la dmar chung skor gsum dang beg tse'i rjes gnang rnams phul/ thig le bcu drug gi nyin
'ja' sprin byung phebs pa thams cad mkhyen pa dge 'dun rgya mtsho'i rnam thar bzhin chos kyi che bar mngon/ zha lur mchod gzhis dgos tshul mdzad pa bzhin pa rnam la phyi
gzhis ka'i mi gra yong 'bab rnams sbyor 'jags zhus pas dus mchod chen mo'i nyi ma bzhi 'phar ba dang / zhing yan 'bul mkhan rnams dang bcas deng sang dpal mchog dang rtse
mo gnyis zhag bcu gnyis kyi bar tshugs pa'i cho ga yongs rdzogs re 'gro gi yod par snang / gsol phogs phul nas dga' ldan khang gsar gyi lcog tu khyab bdag zha lu pa nyid
kyis zla gcig bar rta mgrin zhabs brgyad pa'i ljags bsnyen gnang / de grub nas po ta lar rgyang tsam bzhugs/ nged kyis khyab bdag bka' 'gyur ba chen pos thugs rtsom mdzad
pa'i rnam sras lnga phrag lnga'i rjes gnang gi yig cha'i lung zhus pa chos 'brel gyi thog ma yin/ de snga zhig mnal lam bzung nas nged la dus 'khor gyi dbang gnang rgyu'i
lugs kyis 'phur nas po ta lar phebs pa'i gzims chung de da lta'i 'di ga sgra ji bzhin par 'dug gsung / nA ro mkha' spyod kyi byin rlabs dang nyams 'khrid yang bskyar
zhal gyi spu gri so bsdebs kyi khrid/ rig 'dzin chen po'i dag snang rlung sbyor tshe sgrub/ gshed dmar bskyed rim sogs 'jam dbyangs mkhyen brtse'i gsung pod longs rdo rje
'chang dbang phyug rab brtan gyi gsung 'bum thor bu/ dbyangs can dkar mo'i rjes gnang khyad par can

dang sgrub skor/ rtse mo'i kha 'bar ma sogs bla ma sna tshogs kyis mdzad pa'i sgrub skor rjes gnang gi yi ge /nyi ma mdung gang ma'i sgom lung sogs dang rje nyid kyi thugs
rtsom pod longs tsam yod tshod nas rab gnas phun tshogs dpal 'bar gyis gtsos zab chos mang du zhus/ khyab bdag gnas gsar pa chen po dag zhing du gshegs rjes tshar chen rdo
rje 'chang gi ring lugs 'dzin par rje 'di nyid las lhag pa zhig mi 'dug pa dang sa zhal gyi rab 'byams rgyud sde kun la mkhyen rab zla bral bar dbang rnon chos rjes 'brang
ba'i dad pa lhag par thob/ chos ldan gyi bya ba rgya che ba re mdzad res kyi smon lam log pa'i 'tshub lhongs re yong gi yod 'dug pas brtag babs bzhin dpal 'bri gung zur
ba rin po che gnam lcags me 'bar gyi gter gsar hUM sgrub rdo rje gro lod kyi dbang lung phul/ gong dkar chos sder aShta'i bsnyen chen gyi ring rtse nas gsol phogs kyi
'dzin dang bcas phyir phebs skabs zhal gnad dbab mgon po'i rjes gnang de chad par nye 'dug pa khyab bdag zha lu par 'bul dgos pa'i mtshams sbyor gyi yi ge bsnams nas lcags
zam du phebs pa dpon slob thugs nang gtsang zhing dgyes pa'i sgo nas rta mgrin zhabs brgyad pa'i byin rlabs dang lung gnad dbab mgon po'i rjes gnang byung zhing rjes su'ang
dbang chos mang du gsan/ bka' las/ bdag gis tshes 'di la mjal kha dus la ma thob na phyi ma myur du mjal ba dgos zhus pas de ga byed phebs byung ba sprul pa'i sku 'di
dang myur du mjal ba la dgongs pa yin pa 'dra la/ gsung

las da cha mtshams ji ltar dam yang sger pa'i zhal ngo rnams dang rin po che rang nam yin la mtshams 'og tu phebs chog gnang ba sogs bka' drin bsam gyis mi khyab pa bskyangs/
dngul gdung bzhengs dus sku rgyur phan pa'i srang bcu gcig phul zhes gsung / gong dkar sne'u khang gsar du bzhugs skabs mnal lam du rje nyid lcags zam gyi kakNi ngos nas
zhal shar du gzigs nas phebs pa dang shar nas 'phred de la grub thob thang stong rgyal po mi lpags kyi na bza' gyon pa zhig byon brag rtser bzhugs nas g.yang gzhi de thengs
gsum brdabs song bar rje bla mas dri ba zhus pa na lcags zam pa dang khyed la sdang pa'i dgra zhig bsgral ba yin gsung / da ci drag zhus pas ngan song sdug bsngal ma
myong sogs smon lam thob gzhan byed rgyu ci yod gsung / de nas mi zhig gis khyed kyis lcags zam la rab gnas gyi zer/ gcig na re lcags la 'gro mi nus zer ba la nga lcags
zam pa'i bu chen 'gro mi nus pa e yin gsungs lcags zam gyi steng gi nam mkha' la 'phur nas lcags zam dang dgon pa la rab gnas gnang ba byung bar gda'/ lcags glang zla ba
dang po nas bzung gong dkar rdo rje gdan du thog mar gegs sel la hUM sgrub cig gnang rjes aShta'i bsnyen chen bcu cha'i sbyin sreg dang bcas pa hor zla bcu gcig pa tshun
la gegs med du legs par grub pa ni snyan brgyud tshad ma bzhi ldan gyi bstan pa'i rtsa ba tshugs pa lta bur song / dpon slob paN chen rin po che sku na mthon por phebs pa'i
phyogs 'byon ma thub gshis kun spangs gnang

ba'i dgongs pa bstad/ mkhan po 'os mi 'os sna tshogs pa'i khrod nas 'dre dang glud kyi dpe bzhin chos rje thams cad mkhyen pa'i bstan par kha phyogs ma log pa zhig gal che
gshis rje nyid sku mtshams la bzhugs thog sa skyong 'phrin las rgya mtshos phyag tham mdzad pa bzhin 'di nas kyang da lam sku mtshams kyi thog snyan gsan byung na rgyal ba
gnyis pa bu ston rin po che'i bzhugs khri chos phyogs su ma zad 'jig rten phyogs nas kyang shar rgyal pos shel tham gnang ba sogs 'gangs che bas dngos grub kyi sgo bye
ba lta bur 'dus pas zhal len gnang ba 'gab tshul zhus hor zla bcu gcig pa'i nang du khyab bdag zha lu pa chen po po ta lar phebs rdor dbyings kyi dbang / lam 'bras pod nag
/dzam dmar srog sgrub kyi rjes gnang man ngag skor/ skyer sgang pa'i thugs rje chen po gtso 'khor gsum pa/ ba ri lugs kyi rnam 'joms/ sengge sgra'i rjes gnang dang ngag
bsrung 'grol/ dur khrod bdag po'i las tshogs kyi lung sogs zhus/ thams cad mkhyen pa dge 'dun rgya mtshos mdzad pa'i 'dul ba'i bslab bya'i lung phul/ phebs rdzong dang bsko
'ja'i tshan grangs tshogs chen la 'bru 'gyed/ gzhis rtser sde pa'i phyag tham dang bcas chibs kha gtsang du bskyod/ chu pho stag gi lo cho 'phrul mchod pa'i dus chen
tshes drug gi 'phrod sbyor phun sum tshogs pa'i tshe gangs can gyi ljongs 'dir gnas lnga rig pa smra ba la zla med pa'i paNDi ta chen po bu ston rin cen grub ces ma byon
sangs rgyas gsum pa rab gsal gyi rnam par sprul pa'i gdan sa dpal

zha lu gser bkang dang ri phug gi chos kyi khrir zhabs zung gi padma rnam par bkod par gzhis ka rtse nas zhing mo che ba mi snar mdags pa'i gzhung gi tshan grangs dang gra
rigs sbyin bdag sogs kyi legs 'bul bcas phun sum tshogs pa'i bkra shis dang dga' ston rgya cher spel te chos rje thams cad mkhyen pa'i ring lugs dri ma med pa'i me ro slar
yang gso ba'i sgo 'phar phye/ zhing mo che bas phyi nang gi rtsis sprod zhib par phul/ bu ston rin po che'i zhal gdams dbu sngas 'gor bzhag nas yang yang gzigs te dbyar
dgun gyi dus chos/ gar thig dbyangs sogs gtso bor gyur pa'i sgrub mchod/ dbang byin rlabs/ rjes gnang / lung nyams 'khrid sogs kun mkhyen mkhyen brtse'i zhabs gshegs pa
nas bzung ming gi lhag mar gyur pa ri mo rnying pa gab pa slar yang gsal ba'i tshul du bstan pa'i byi dor mdzad/ tshogs bye rdzing mkhan po sangs rgyas dpal bzang gis 'bad
pa chen pos gsol ba btab pa ltar mkhan po'i zhar byung du dbon mkhyen rab rnam rgyal sogs don gnyer can du ma la gsung ngag rin po che slob bshad kyi nyams 'khrid rgyas
par stsal/ zab chos 'di nyid gnyan drags pa'i 'tshub lhongs kyi rnam pas kun slong skyon can gyis thugs sun 'byung ba 'dra byung ba'ang ring por mi thogs par zla ba gza'
las grol ba bzhin 'jam chags su gyur/ mkhan por sger du rdo rje brag rdzong ma'i nyams 'khrid/ snyan brgyud po ti dang kha skong po ti phal cher gyi ljags lung / rdor dbyings
kyi dbang / sambu TA'i TI ka chen sogs chos bka' mang du stsal/ dbus su phebs pa'i nye

len la rdor legs rdzong bda' mdzad nas grub pa'i 'khor los sgyur ba birU pa'i bzhed gzhung 'jam dpal gshin rje gshed dmar po lha lnga'i gtso bo la bzhi 'bum dang 'khor la bzhi
khri'i ljags bsnyen shin tu dam pa gnang / chu yos hor zla dgu pa'i tshes 'gor po ta lar phebs rA lugs kyi dmar po mda' gzhu 'gengs pa'i dug dbang dang / gur las byung
ba'i phyag rdor 'byung 'dul/ snye mdo sngags 'chang shAkya dpal ba'i dag snang gi me dbang / gtsug tor 'bar ma sogs chos bka' 'ga' zhig zhus shing 'jigs byed kyi sngags
btu'i rjes gnang dang tshe dbang 'chi med dpal ster phul/ ma he mchod pa'i bka' bsgo gnang rtsis 'dug pa 'jam dpal rdo rje dngos dang dbyer ma mchis pa'i 'khor lo'i mgon
pos mdzad thub pa gzhir bcas kyang dam tshig mi gtsang ba'i sa nas mang ja sogs zas 'brel byung na 'tshub lhongs mi yong ba'i nges pa med cing / de rigs la 'dzem cha'ang
gnang dka' ba nas da lam res ma gnang ba 'gab tshul nan tar gsol/ zha lur phebs nas ma he mchod pa ma grub bar 'jigs mdzad rdo rje'i sgrub mchod dang 'brel ba'i ljags bsnyen/
las gshin la bskang ba 'phrin bcol/ drug cu pa sogs sku mtshams khog nas star chags su gnang / shing 'brug lo gdan sa chen po dpal ldan sa skyar phebs nyin gar gzhung
du las sne drag pa lnga chibs bsur byung / gzhi thog tu phebs skabs drung 'khor skya ser rnams kyis bla brang mdor phebs bsur 'ongs nas mjal dar dang / gzims chung 'gag
tu phyag mdzod pas mjal

dar dang phyag phul/ bdag chen rin po che yab sras gnyis kyis bzhugs khri'i steng nas dbu zhwa phud de bzheng ba dang mjal dar bzhugs gdan bzos sgo sogs bdag nyid chen po bzang
po dpal ba'i dus zha lu mkhan por gang gnang ga'u le'i nang bzhin gzengs bstod/ zhabs drung chen mor bde mchog nag po pa'i dbang / nA ro mkha' spyod kyi byin rlabs dang
nyams 'khrid/ rnam sras kyi be'u bum po ti gnyis/ bsam gtan gling pa'i a ti sogs gsung chos rgya cher gsan zhing lugs gnyis nas bdag rkyen phul du byung bas dpon slob
thugs yid gcig 'dres lta bur gyur/ slob bshad kyi bstan 'dzin chen po yangs can mkhan po gzims shag pa ngag dbang rnam rgyal la ni gu yongs rdzogs gsan rtsis gzims shag
chos rje'i sku khams kyis ma lcogs par brgyud pa rin chen sna bdun gyi rnam thar sogs thor bu dang 'jam mgon sa skya pa'i lcam sring zhabs drung rje btsun drung la'ang ljags
lung gi rigs gsan/ yang dag par rdzogs pa'i sangs rgyas kyis rab tu gnas pa'i bse mgon ye shes sems dpa' dngos su bzhugs pas gtsos mgon khang dang mchod khang rnam grangs
ches mang ba/ dam can srung ma sprin bzhin du 'du ba'i zhing skyong dbang po'i pho phrang tshar lugs zhes grub mtha' 'bur du dod pa'i rdo rje gdan kha'u skyes lhas/
mkhas grub mang pos grub mtha' snyogs pa'i dben gnas bya 'gyur sogs kyi rten brten pa rnams zhib mjal mdzad nas bstan 'gro'i phan bde rgyas pa'i smon lam rlabs chen dang
/ rdo rje chos skyong rnams la bka' bsgo gnyer du gtad/ bya 'gyur

gyi brag logs shig tu rnal 'byor dbang phyug birWa pa gzigs pa spyan 'khrul lam dgongs te zhabs 'bring ba rnams la khyod tshos mthong ngam gsungs pa la gang yang mi 'dug zhus
skad/ de ni lam 'bras bu dang bcas pa'i gdams pa yongs su rdzogs pa padma'i skud pa ltar phra ba rdo rje'i rang bzhin du mdzad de bstan pa nyin mo ltar gsal ba'i rten
'brel du mngon/ zha lur phebs nas dngul dang gos dar sogs kyi tshong bsgyur la brten 'du khang chen mor gser shog shin tu phyug pa'i shing rtsi legs par bskrun te rab gnas
rgyas par mdzad do/ /mang bkur rgyal por gsol ba'i dga' ston zhar/ /mi dbang bka' rtags lung gi lcid chen pos/ /gser bkang dwangs mtshor khrims ldan ngur pa'i khyu/ /thos
bsam skad snyan khrol ba'i cho ga bstar/ /rdor 'dzin drin can bla ma rnam gnyis kyis/ /thugs dgongs chos dbyings klong du nyer rdzogs par/ /gcig tu brtson 'di bshes gnyen
bsten tshul la/ /rtag tu ngu yi rnam par thar pa bzhin/ /gsar pa'i legs bshad dngos grub 'dod 'jo'i gter/ /nA ro ta pa'i snyan brgyud gsang lam mchog /mgon khyod zhal
lung ro bda' bdud rtsi'i bcud/ /ngoms med 'thung ba'i thog ma'i skal bzang rnyed/ /khams 'dus 'phrang gi dbang du ma gtong zhes/ /khyab bdag bla mas mnal lam lung bstan
mthus/ /dgyes mdzad rdo rje yongs bsnyen grub mtshan gyis/ /sa drug mngon gyur dpal ldan chos skyong bzhin/ /brtul zhugs spyod la mthar phyin thang stong pas/ /log 'dren
phye mar 'thag pa'i stang stabs mdzad/ /

mkha' la 'dab chags ltar 'phur sprul bsgyur gyi/ /'od gsal gcig gis khor yug 'byams su klas/ /kun mkhyen bu ston zhabs de'i seng ge'i khrir/ /mgon khyod rgyal tshab dam par
dbang bskur bas/ /cher snyigs bstan pa'i me tog ldum ra la/ /rnam gsum 'khor lo'i chu bo 'dren par bskul/ /'khon rigs 'jam dpal dpa' bos rjes su bzung / /rnal 'byor dbang
phyug dgyes zhal mngon sum bstan/ /rdo rje'i chos srung rnams kyis 'phrin las kun/ /'bad med sgrub pa'i rten 'byung lhug par 'grig /kun dga' rwa ba'i kho ra khor yug rnams/
/gser gyi ba gam lta bu'i 'od zer 'phro/ /dam tshig ye shes gnyis med rab gnas pa'i/ /dga' ston dpyid kyi pho nya'i glu bzhin snyan/ /shing sbrul gyi ston rje nyid po
ta lar phebs hor zla bcu pa'i tshes drug nas zhag shas kyi bar klu sgrub rjes mdzad pa'i lam 'bras kyi 'khrid/ dzam lha 'brug gzhon ma'i rjes gnang sgrub skor/ jo bo a
ti sha lugs kyi rta mgrin gshog pa can dang shwa na bzhi skor gyi rjes gnang / bsam gtan gling pa'i a ti/ rnam sras kyi be'u bum/ bu ston rin po ches mdzad pa'i las chog
gi lung sogs gsung chos mang du nos rten 'brel gyi khyad nas 'phrang 'go gter ston gyi tshe rta phul zhing byad rbod kyi thugs rtog dang bcas sku ha cang bde ba mi 'dug pas
byad 'grol zhus/ dgun grang ring gong dkar chos sder sku mtshams la phebs pa'i gsol chas phul/ sku mtshams ma tshugs gong du slob dpon rnam mkhyen grong pa sogs chos sde'i
grwa slob kha shas dang gnas gsar 'jam dbyangs bstan 'dzin

la bu ston chos 'byung dang bsam gtan gling pa'i a ti'i lung gnang / mdo pa chos rje mtshungs med dge ba'i dbang por 'jigs byed ro langs brgyad skor gyi dbang dang ras chen
dpal 'byor bzang po nas brgyud pa'i tshe dbang mda' 'phel ma gsan/ me rta cho 'phrul chen mo'i thog dmar po rir phebs kye rdo rje man ngag lugs kyi rgyu mal gyi dbang /
lam zab bir srung / nA ro mkha' spyod/ sngar ma byung ba'i gur zhal gyi be'u bum kha skong gi yig cha du ma/ dag ljon skor gsum/ thub pa dgongs gsal/ bu ston chos 'byung
/ lam 'bras pod dmar dang pod khra'i stod cha/ sman bla'i mdo chog /mkhan ngag dbang chos grags kyi rnam sras lnga phrag lnga'i rjes gnang gi yi ge ma ti lugs kyi 'jam dkar/
sna tshogs yum/ las gshin dpa' gcig /bcu bdun ma/ bse bya bzhis bskor/ khrag mdog dmar po/ trag shad/ gdugs dkar/ legs ldan mched kyi rjes gnang sogs dbang lung zab chos
mang po/ man ngag dbang rjes gnang gi phyag len dang gzhung don gyi rigs la the tshom pa du mar dogs gcod zhus pas/ mdo las/ gang zhig zas dang gos kyi gtam tsam ni/
/de ni rab dang mchog ces sems ma yin/ /mi yi rnyed pa rab mchog rnyed nas ni/ /gcig la gcig gis chos kyi gtam yang bya/ /zhes zas gos sogs gnas skabs kyi 'du 'dzi'i gleng
mo ni skye bo phal ba dag gi ngang tshul yin la/ rnyed pa mchog ni dam pa'i chos kyi legs bshad yin par gsungs shing / mgon po klu sgrub kyis/ smra na yid phebs 'brel ba
dang / /don

gsal yid du 'ong ba dang / /chags sdang zhe sdang spang ba dang / /'jam shing ran par smra bar bya/ /zhes brjod bya'i don khungs dang 'brel zhing tshig don rnams ma 'dres par
so sor gsal la snyan par smra bas yid la 'jebs pa/ rang phyogs la chags pa dang gzhan phyogs la sdang ba med pa gzu bo'i tshig gis gdul bya'i blo mchog dman dang bstun
te ran par smra ba'i yon tan mtha' dag bla ma dam pa 'di nyid la tshang bas rgyal ba'i gsung rab spyi dang khyad par rdo rje theg pa la mkhas pa'i yang rtser son/ so sor
thar pa'i bcas pa phra mo la'ang mi 'da' ba'i btsun pa'i mchog tu gyur/ bdag gzhan mnyam par brje ba'i byang chub kyi sems bcos ma ma yin pa thugs rgyud la mnga' bas bzang
po'i tshad du phyin/ bskyed pa dang rdzogs pa'i rdo rje rnal 'byor mchog la brten nas rtogs pa'i bdag nyid chen por gyur/ khyad par kun mkhyen bu dang rdo rje 'chang tshar
pa chos rje'i ring lugs thugs kyi dpal be'ur bcangs pa'i bstan 'dzin skyes bu zla med par mthong nas gcam bu tsam ma yin par khyab bdag rdo rje sems dpa'i ngo bor yid
ches kyis mos pa thob/ se ston chen po'i dbang chog nges don bde 'jug gi steng nas 'jam dpal gshin rje gshed phyag rgya zil gnon gyi dbang bzhi yongs rdzogs dang byang
'gro la phul/ skyi gtsang gi chu bzang las sku khams kyang shin tu dwangs/ nA ro mkha' spyod dang 'chi med dpal ster gnyis kyi brgyud 'debs/ gshed dmar gyi brgyud 'debs thugs
sras lo tsA bas mdzad pa'i 'phro 'thud rnams bzhed pa bzhin brtsams/ chos

yon gyi maNDal rgyas par bteg nas gtsang phyogs su thegs/ re zhig zha lur sku ngal gsos nas gdan sa gong du phebs bdag chen 'jam dpal dbyangs ngag dbang bsod nams dbang phyug
grags pa rgyal mtshan dpal bzang po'i zhabs drung du dbu sems lugs kyi sems bskyed/ lam zab nang ma sogs dbang lung byin rlabs mang du gsan/ 'jam mgon sa skya pa chen
po yab sras la dgongs bzhed dang bstun pa'i bka' chos ci rigs 'bul ba gnang / lo phu mkhan chen byams pa ngag dbang dpal bzang la kye rdor 'jigs byed/ rdo rje khyung khra
bo sogs kyi zab chos mang du gsan/ bla ma 'di rdzong lugs kyi bstan 'dzin zla med pa zhig 'dug ces bsngags brjod kyang mdzad/ sa sprel lo 'gor gtsang nas shar rgyag po ta
lar skor tsam phebs nas mi 'gyangs par chos sder bzhugs mur zha lu'i mkhan por khrol cha dgos tshul la rdor legs pa 'byor/ nag pa zla bar slar gong dkar nas po ta lar phebs
'khor lo sdom pa dril bu lus dkyil/ gsang 'dus mi bskyod pa/ kye rdor nag po mtsho skyes Dom bhi gsum/ gtsug tor dri med dang 'od zer dri med rnams kyi dbang / gshed
dmar gyi spros med/ 'od gsal/ bdud rtsi gsum gyi byin rlabs dang chos skor/ lam zab nang ma sogs lam 'bras dang 'brel ba'i byin rlabs bco lnga skor lam 'bras pod khra'i
smad cha/ khyung khra'i byin rlabs las tshogs klu dbang gi rgyal po/ khro mo sme brtsegs kyi rjes gnang / rwa bod kyi kha skong dang zhal

gyi rdzong pod/ dbu sems lugs kyi sems bskyed gnyis/ sems nyid ngal gso'i 'khrid sogs dbang chos mang du zhus/ sa skyong 'phrin las rgya mtsho'i dgongs rdzogs kyi sangs rgyas
sum cu so lnga'i gser thang la rdo rje dbyings kyi gsung dbang gi sgo nas rab tu gnas pa mdzad pas sde pa de nyid sku gsod che snyam pa shar/ zha lu'i chen slob 'gal 'byor
pa'i mkhan po re zhig ngang bsring gnang ba'i ngo chen dgos tshul ltar rgyu mtshan gsol bas lo gcig gi zhal len mdzad/ rkyen sel gyi tshe dbang sogs phul te gtsang du
chibs kha sgyur/ pa rnam bsam sdings na bu ston rin po che'i bka' 'bum gyi par gtos che ba dang sku par yod 'dug pa rnams dgongs bzhed ltar zha lur phul/ gra gzhon rnams
kyis gdan drangs pa'i tshe mkhan rin po che nyid kyis spos sna dang tshogs pas ser spreng rgyas par bstar/ gtsug lag khang gi ldebs ris dang gnam rgyan sogs kyang phal
cher grub/ 'phyong rgyas sgem bu bar 'brong rtse byung ba'i kha spror gdan drangs legs bya'i skyes dang rab gnas rgyas par gnang / zha lur bzhugs pa'i mchod gzhis kyi don
skor la rdor legs pa rdzong bda' mdzad/ sa skyong blo bzang mthu stobs mchod dpon gyi las sne'i skabs yin pa brgyud phebs sgo byung ba bzhin pa rnam sgang gi mi gra yongs
'bab rnams sbyor 'jags zhus/ snar thang 'bag sna sa skyong bsod nams rab brtan gyis zha lu par gnang ba rin chen rtse ba lha bsangs dran 'phrul che zhing bskyod thabs 'dra
la brten pa'i phrogs pa kha mchu ma chod pa'i mur 'dug pa rin chen rtse bas snum kyi dkar 'don ma nus

par brten nor bdag por sprad/ thugs rje chen po don yod zhags pa'i sgrub mchod zha lu sa la bting ba nas zla ba dang po byung res la tshugs pa bar skabs su chag na'ang 'di
lo 'bag sna'i sa ris la brten nas sngar lugs su tshugs sa bya lo zha lur bzhugs pa'i dpyid lho'i jus rim la dmigs pa'i zha lu spyi sos las gshin gyi gtor bzlog btsugs skabs
glo bur du sku ltem pa'i zham ring pa rnams blo 'khol ba'i dus gzigs snang du beng gi 'cham sku zhal 'dzum pa nas skyon mi 'dug gsung ba ltar 'phral du sku dwangs/ dbyar
sku shin tu bsnyun pa'i brtag pa dgos tshul dang bcas phyag bris byung 'phral brtan bzhugs kyi tshigs bcad sku ber bzhugs 'ding sogs phul/ brtag par shar ba'i sku rim
rnams mdzad pa'i dus/ 'od gsal du mgon po gur mi tshad tsam du shar zhing / brag rdzong ma la nyams len mdzad pa sku bde ru song / 'jigs byed bu lugs ma byed par tshar lugs
kyis zer ba bzhin nyams bzhes gnang bas kyang bogs shin tu che/ de nas nyang stod du mkhang drag nas kyi gzhis kar dpon tshang mthong smon rgyab pas bcos ka mang du phul
bas dngas rgyu'i khul gyis zha lur tshur phebs nas sa skyong blo bzang mthu stobs kyi khri 'don la bteg /byad rbod kyi rtags dang snyung gzhi yang je mthor song nas skyid
gshongs su bzhugs rdor legs khri 'bul la rdzong bda' gnang / grong gseb tu bzhugs pa ma 'gab pas rin lding pa'i dgon lag chos lung du bsgril/ dpon tshang skyid dpe ba
ngag dbang bzod pas thang chen nyer lnga dang bsnol rtsar gtar

kha sogs sman dpyad kyi 'phrod bsten mang du zhus pas skyed blangs/ sku gegs la dmigs pa'i srung 'khor bzhes yig /bden pa brjod pa'i tshigs bcad tshan grangs dang bcas 'bul
mi mngags/ dal 'gros kyis po ta lar sa bya'i mjug tu phebs/ nged lag pa na ba dang thug pa'i rjes gnang 'bul ma thub rung de bzhin gshegs pa'i 'phel gdung dang ayon chen
po'i gter sku mang po'i byin rlabs phul/ sku khams dub par 'dug pas chos zhu ba'i spros pa ma byung / gsol phogs dang bcas sku'i 'phrod bsten la gong dkar chos sder bzhugs/
lcags khyi zla ba gnyis pa'i tshes 'go la yar byon log tri'i rig gtad phul bas rgya mthongs kha phye ba lta bu'i snyun gzhi la khyad mnga' che ba byung gsung / kun mkhyen
bu dang byang sems bsod grags pa zhal sprod kyi bris thang byin can zhig gnang / zhal 'don tshigs bcad ma dgos phebs pa nged rang la nus mthu gang yang med mod 'on kyang
'brog mi'i gsung bgros rdo ring rin po che'i rnam thar du drangs 'dug pa bzhin/ tshe mtha' yas dngos dbang drag padma yi/ /'khor lo'i mgon po ngag dbang blo gros gter/
/skal bzang rgya mtshor nges pas gsol 'debs na/ /bar chad bdud las rgyal bar bdag byin rlobs/ /zhes pa bris nas phul/ mtshan sgyur gnang rgyu yin phebs par tshe dbang
lhun grub rab brtan bstan pa'i rgyal mtshan dpal bzang por gsol/ 'phreng ba zhe lnga ma'i dkyil thang bzheng pa'i 'go tshugs dang 'grig pa'i rgya bod kyi gzhung dang rdo
rje gdan pa'i thugs dam thang kha bstun pa'i zhu dag gnang / gtsang

du shar rgyag thegs rtsis la gong dkar du chu 'bam gyis bsnyun par skyid dpe nas kyis chab nad gzhi med du btang yang zhabs nad la drung 'tsho sum dga' rdzong bda' byas pas
'gyangs med du bde/ dbyar thog gsol chas phul nas chos sder bzhugs/ sku khams ma gzhi yang dngas skyed shin tu che bas chos sde'i grwa pa phyed sum brgya tsam la dbang cha
bcu lhag tu bcad pa'i gdugs dkar lha mang gi dbang dang legs ldan mched gsum gyi rjes gnang stsal/ mang thos 'phrin las rnam rgyal la bka' gdams glegs bam dang grub thob
brgyad cu'i byin rlabs sogs chos bka' mang du gsan/ hor zla lnga pa'i nang du dmar po rir phebs zhal dkar po'i rjes gnang thun mong ma yin pa/ tshogs bdag gi rjes gnang
khyad par ba dang thun mong ma yin pa/ 'chi med rdo rje'i lha mo'i rjes gnang / bka' gdams lha bzhi'i 'khrid/ dpal ye'i blo sbyong chen mo'i 'khrid/ yang dag gi dbang sogs
chos bka' 'ga' zhig zhus shing / rim gyis gtsang du thegs mkhan po kun spangs mdzad pa'i sgo dod nas sprod dpang du gzhis rtse nas zhing mo che ba rdzong bda' byas pa'i
thog mar gser sku mda' gang tsam gcig /gzims mal sku 'dra rin po cher dbu paN/ snam sbyar/ dbu thog tu bla bre sham ldan/ mchod khang gi lcam gling gcig la gnam rgyan/
sku mdun du dngul gyi maNDal che ba/ ljangs gser gyi maNDal/ li ting 'gag gzugs bdun tshar/ bum pa gras mtshungs bcu/ mchod kong / rten khri

dmar 'jam legs pa mi tshad tsam/ bla bre sham ldan/ rnga bo che thog tshad/ gsol cog rnams re/ gos snyel gnyis/ sba ltir/ rtsid phying gru bzhi gsum/ gos gdan kha gang ma/
bzhugs 'ding / 'jag gdan ring ba cha bzhi/ gar dpon la gos gdan kha gang bzhi rnams dang / bla brang gnyer tshang du rtsam khal brgyad cu/ tshwa khal bzhi bcu/ nas khal stong
tsho gcig /lug khog brgya/ tshag bubs bzhi/ mar khal bzhi bcu/ 'bras khal drug /snum mkhur khal bzhi/ phyur ba khal phyed gnyis sogs sprod 'phar rgya cher gnang / lcags
phag zla ba dang por rje bla ma'i zhabs phyir zha lu'i chen slob sogs slob dpon nyi shu skor gyis tshes bcu gnyis kyi nyin thams cad mkhyen pa bu ston rin po che'i bzhed
srol gyi tshe chog la brten nas maNDal gyi tshan grangs bzabs rgyas dang bcas nged dang sde pa thun mong du ring 'tsho'i rten 'byung mdzad/ mkhan rin po che'i zhabs phyi
bsgugs sdod chen slob gra rigs rnams kyis zhol du tshe chog btsugs/ nged kyi rje bla ma'i drung du sa skya bka' 'bum/ sems dpa' chen pos bsgrigs pa'i blo sbyong be'u
bum/ sgrub thabs brgya rtsa/ bde mchog lnga'i dbang / rwa rtse sems 'dzin/ gtum mo zhag bdun ma'i 'khrid sogs zab chos mang du zhus/ khyab bdag bla mar paN chen nags rin
nas brgyud pa'i tshe dbang khyad 'phags phul zhing chen slob tshor ring 'tsho'i rten 'byung gi lung bklags/ zha lu sku zhang la mkhan po'i bsko 'ja' phyag tham sogs sde pas
mdzad/ rje bla mar bdog pa

maNDal gyi tshul du bteg nyer lnga la dpon slob rnams gtsang du thegs/ sgrub mchod chen mo'i thog dbang cha gcig la 'chi bdag 'joms pa'i dbang gnang / sku zhang mkhan thog
tu byon zin pa'i thugs g.yeng por nas ngor mkhan chen sgrub khang pa dpal mchog rgyal mtshan gdan drangs sambu Ti'i dbang dang lam 'bras pod dmar gyi lung sogs chos mang
du gsan/ khyab bdag zha lu pa chen pos/ ngor mkhan chen/ gnas gsar zhabs drung dpon nam mkha' bsod nams dbang gi rgyal po/ zha lu'i chen slob sogs la dbang lung mang du mdzad
gdan sa gong du rje btsun sa skya pa yab sras mjal ba gnang zhing zab chos mang du gsan/ tshar lugs kyi bstan 'dzin rgyal rtse zhabs drung byams pa ngag dbang bsod nams
rgyal mtshan la tshe dpag med grub rgyal ma lha so gsum gyi dbang sogs chos bka' kha yar gsan/ phyir byon nas dbus su bteg pa'i lam du rlung 'tshub shin tu che ba byung
bas bshol nas zha lur sku mtshams bsdams pa'i rta mgrin skyer sgang lugs kyi bsnyen sgrub gnang / chu byi zla ba dang po nas gong dkar chos sder bzhugs gdan 'jags ring
dpon po lo tsA ba gsol phogs kyi rgyu mtshan la byung ba bzhin 'dzin phul/ zla ba lnga pa phyi ma'i nang du po ta lar phebs/ chag med bzhi yang skyor dang phyag rdor 'chi
bdag 'joms pa/ mi 'khrugs pa lha bcu gsum gyi dbang / rta mgrin shangs lugs kyi byin rlabs/ phyag bzhi pa dang / seng gdong ma dmar mo'i

rjes gnang / gsang 'dus 'grel chen sogs kun mkhyen bu'i gsung rab du ma'i lung dang rnal 'byor rgyud kyi phyag rgya 'ching tshul mkhyen rab rje dang dkon mchog lhun grub gnyis
kyi lam 'bras kyi 'khrid/ ngor chen dang rdo rje gdan pa gnyis kyi kye rdor gyi bskyed rim rnam bshad/ bla ma dam pa'i phur pa'i skor/ spyan ras gzigs tshem bu lugs dmar
'khrid kyi yi ge /'dul ba me tog 'phreng rgyus sogs zhib rgyas zhus/ hor zla drug pa'i tshes bcu drug nas brtsams te khyab bdag zha lu pa chen pos dgos tshul phebs pa'i
zhar la chos rgyal gter bdag gling pa sogs nyi shu skor la g.yu thog snying thig gi dbang bzhi/ tshe dbang / lung yongs rdzogs/ rdo rje 'jigs byed kyi 'khrul 'khor gyi
lung dang phyag 'khrid phul/ slob dpon bai ro tsa na'i sku'i rnam sprul rig 'dzin gter bdag gling par chos rgyal ratna gling pa'i drag dmar yongs rdzogs dang gter gsar gyi
skor gsan/ gter ston rin po cher mkha' spyod ma'i byin rlabs dang nyams 'khrid 'bul ba gnang / hor zla bdun pa'i nang du gtsang phyogs la thegs zha lur zhag gnyis gsum
zhig sku ngal gsos nas dpal ldan sa skyar phebs/ nged la bskul ma gnang ba'i brtan bzhugs tshigs bcad le tshan dang bcas bdag chen yab sras gnyis kar brtan bzhugs rgyas
pa dang dkar po rgyang grags bus pa'i tshogs chen la mang ja zhu ba gnang / dbang rjes gnang sogs chos mang du gsan zhing de mtshungs phar yang 'bul ba mdzad/ rim bzhin bsti
gnas su phebs byams pa'i

rnam sprul chos rgyal rab brtan kun bzang 'phags kyi dgongs pa bzhin dpal 'khor chos sde'i sa ga zla bar dge rtsa chen mor grags pa'i dkyil 'khor bzhi bcu zhe lnga'i sgrub
mchod yod pa'ang phyis skor dbang ma thob par byung rgyal du spyad pa'i yang ba zhig yod snang bas/ 'di lo khyab bdag zha lu pa chen pos nged la khyab cha dgos tshul dang
gter ston rin po cher yang de ka'i bskul ma dgos pa'i phebs sgo bzhin mkhan po dang rdzong sdod la yig rgya zhib 'thems byas pa ltar bu lugs pa rnams kyi dbang mkhan chen
kun spangs pa chen po dang / zha lu'i chen slob chos 'chad gsum bcas pas gtsug dgu dang 'od zer can ma ma gtogs sambuTi dang gsang 'dus 'jig rten dbang phyug dor ba'i lhag
sa lugs dbang bka' rnams 'jam mgon sa skya pa chen pos gsos/ sa skya nas ma gsan gshis sgrol ma bcu bdun ma gur par rje nyid kyis gnang / zha lu pa tshor klu sgrub lugs
kyi spyan ras gzigs chos rje bco brgyad pa dang / rdo rje gdan bzhi rab 'byams chos rje rin chen rgya mtshos mdzad pas/ phyag chen thig ler/ dbang med na ni dngos grub
med/ /bye ma btsir la mar med bzhin/ /gang zhig rgyud lung nga rgyal gyis/ /dbang bskur med par 'chad byed pa/ /slob dpon slob ma shi ma thag /dngos grub thob kyang dmyal
bar skye/ /zhes pa'i 'jigs pa las grol zhing deng sang bstan pa rma med du gsos pa'ang khyab bdag zha lu pa chen po'i bka' drin no/ /slar sa skyar phebs chos bka' phar
'bul

tshur zhu du ma mdzad/ sngar e waM chos ldan du nyes med phun tshogs zin na'ang chos rje thams cad mkhyen pa nas brgyud pa'i ri bong cal sgrog gis smig rgyus bslad pa sel phyir
gong dkar du mtshungs med dge ba'i dbang por tshar gcig gsan mod lha khang chen mo'i mkhan por kun mkhyen klu sgrub rgya mtsho nas brgyud pa zhig yod 'dug par brten
dge bsnyen nas bzung bsnyen rdzogs kyi bar bsgrub pa gnang / chu glang zha lur phebs te ring zhig nas dbus su chibs kha bskyod tshong dpon bsod nams mgon po la skor gcig
gong dkar du phebs pa 'gab tshul gyi yi ge phul ba dkyil du 'byor pa'i dbyar thog chos sder bzhugs/ zhag shas nas sku bad sogs bsnyun ro sna tshogs langs pa'i 'phrod bsten
gyi skabs mchod dpon ngag dbang shes rab rgan gra'i chu tshan la phyin pa'i lam zhor phyag 'bul la yongs skabs phebs bzhed yod tshul gyi gsung gleng mdzad 'dug pa ltar
'gyangs med yar phebs pa lcags zam du zhabs 'bam langs 'phrod bsten du drung 'tsho ba sum dga' btang ba sku la 'phrod ngo che bar byung / de bar lcags zam rje drung la ljags
lung mang du stsal zhing phar yang padma bka' thang dang grub thob chen po'i rnam thar sogs gsan/ hor zla bcu pa'i tshes bcu la khyab bdag zha lu pa chen po chu bo ri
nas phebs/ zhag shas rdzong du bzhugs gser gyi khu bas bris pa'i 'phags pa brgyad stong pa'i glegs bam lo sngon ma tsho phyag mdzod bsod nams rin chen gyis do dam byas gsar
du bzhengs pa nged la ster ba gnang dge ba bsngo ba'i smon lam rtsoms shig ces bka' stsal ba'ang bris/ nyang gi drag dmar rdo rje spyi blugs/

tshe dpag med dngas ma bcud 'dren gyi dbang dang thang lha'i rig gtad gter ston rin po che dang lhan du phul/ sngags 'chang bsod nams chos 'phel gyis mdzad pa'i drug cu pa
lcags mkhar dgu pa'i lung phyag len zhib 'khrid/ des mdzad pa'i drag po'i sbyin sreg paN chen ngag dbang chos grags kyis mdzad pa'i lhag bsam rab dkar gyi dri lan rnams kyi
lung zhus/ nged rang dang sde pa phyogs mthun du tshe mtha' yas pa'i cho ga la brten nas ring 'tsho'i rten 'byung mdzad/ sku'i 'phrod bsten du 'ol dga'i chab tshan la
phebs pa'i dgos cha rnams gra bsgrigs/ chab tshan sku la shin tu 'jug pa'i zhar byung rdzing phyi'i byams pa mjal ba gnang nas tshur phebs pa dang sde pa shin tu bsnyun pa
gnyis 'grig par byang gter lcags sdong ma'i tshe dbang brgya rtsa stsal ba byin rlabs kyi rten 'brel 'grig /dgun dpyid kyi ring dpal gro gzhis kar stan chags/ rdo rje brag
sprul sku rin po che/ chos rje bco brgyad pa/ gter ston rig 'dzin chen po rnams la tshe dbang gi rim pa gsan/ de phyin sku mtshams ngos 'jigs byed rwa lugs kyi sgrub
mchod dang thun bar tshor dril bu lha lnga'i mngon dkyil gyi thugs rtsom gnang / chu stag so so nas char chu che ba byung na gzims khang thad khyad nas lho mos su spo ba
mdzad/ hor zla bdun pa'i nang du chos rje bco brgyad pa/ gnas gsar dbon rin po che/ 'dar pa chos mdzad blo gsal bstan 'dzin sogs don gnyer can 'ga' zhig la brag rdzong ma
phyi nang gsang gsum/ rtsa gsum 'khor lo bzhi la brten pa'i gsang 'khrid mgon po zhal gyi phyi nang gi 'khrid/ rnam sras lnga phrag lnga'i rjes gnang / gur zhal dang rnam
sras

kyi be'u bum rags rim gyi lung sogs dam pa'i chos kyi 'khor lo rgya cher bskor ba'i tshe gnas gsar dpon dang 'dar pa chos mdzad la phogs/ chos rje bco brgyad par zur gsos/
dbang chos gnang ba'i phyag dpe sogs dgos cha mthun rkyen thams cad bsgrigs/ mkhyen rab kyi dbang phyug bco brgyad chos rjer klu sgrub lugs kyi bcu gcig zhal gyi dbang /
kun mkhyen rong po/ rdo rje 'chang kun dga' bzang po/ mus chen sangs rgyas rin chen gsum gyi bka' 'bum gyi lung gsan/ zhabs drung dpon la chig brgyud ha la nag po'ang chos
kyi bdag por dgongs te rdzogs par stsal/ zhabs pad brtan pa'i rten 'byung du bden brjod kyi tshigs bcad/ dbu zhwa nas bzhugs 'ding bar gyi na bza' yongs rdzogs/ bkra shis
pa'i dar dkar dang bcas phul/ skyid dpe nas dang dar mo nas sgo bstun gyis rtsa lto sbrags ma'i sku spyod phul bas bsnyun ro gzhi med lta bur gdangs/ nged rang gis gsar
bsgrigs bde mchog la zhu dag zhib tu mdzad/ hor zla bcu gcig pa'i nang du gdan sa gang nas bdag chen rin po che yab sras phebs skabs rje nyid po ta lar stan chags/ yab
sras gnyis dang phyogs mtshungs su lo chen rin bzang gis spyan drangs pa'i mgon po shing drung ma dang gnam lcags rdo rje/ rje btsun rin po che grags pa dang 'phags pa rin
po che gnyis kyi dbu thod/ sa paN gyi zhun thigs 'jam dbyangs seng zhon/ slob dpon padma'i phyag gi pad phur khams gsum rnam rgyal dang bsnyen phur chu bo gyen bzlog /mkhar
chen bza'i phyag rdor/ tshar chen chos kyi rgyal po'i sku sham la 'dra sku bris pa

rnams kyi mjal kha phul/ bdag chen yab sras bsam yas su chibs kha bsgyur nas nged rang gis 'jigs byed rwa lugs lha bcu gsum ma dang / klu sgrub lugs kyi bcu gcig zhal gyi dbang
sogs chos bka' kha yar zhus/ khyab bdag bla ma gtsang la phebs/ tshar pa sna'i lam dog sar rta rgyag po zhig khal bskyur nas 'ur ba dpon slob tsho'i steng du mchongs
stabs su 'ongs ba sga 'gyur ba'i bug pa la lag pa gnyis 'gyus te bkyigs pa ltar gyur/ de min chag grums chen po yong nyen pa bzlog pa'ang rje nyid kyi thugs rje dang rdo
rje'i chos srung rnams kyi nus mthu'o/ /dpal 'khor chos sder phebs nyin sa zhal gyi gra gtsang rnams kyis chibs bsu rin lding ba sger gyis thab bsu/ zha lu'i mkhan po rnams
kyi srol rgyun bzhin gling gseb tu chibs ma gzhol bar gur khang du phebs nas gzhis len bzabs/ sku mtshams shin tu dam pas rdo rje 'jigs byed kyi ljags bsnyen btsugs/
'di nas brtag pa phul ba'i don bzhin rin lding gra tshang du tshe chog brgya rtsa dang 'chi slu tshar lnga bcu/ chos sde spyi dang sger du gur pa rin lding pa gnyis la mang
ja rnam bzhag rgyas par mdzad/ bka' las/ sa skya zhabs drung phebs pa'i rnam g.yeng tsam ma gtogs bla ma thugs rje can gyi bka' drin la gnas khang skyid pa chu 'phrod
pa thugs dam 'phel ba/ khams bzang ba bde zhing skyid pa byung lags/ sa skya zhabs drung gi phebs sgor nged tsho yongs pas thugs dam la thugs sun ma byung ngam gsung ba 'jigs
byed la bsnyen pa byas pas 'jam dbyangs sprul pa dang mjal ba bsnyen rtags su 'gro mod zhus zhes gsungs/ gdan sa gong gi zhabs drung rin po che

gzhan dang mi 'dra ba'i gsan rgya 'dug na'ang gsung ngag slob bshad kyi 'khrid lung tsam las ma byung 'dug pa bstan rgyun la dgongs nas gsan dgos pa'i snyan 'bul phul ba bla
chen spyi rigs kyi bzang brdzu 'ug pa spos pa lta bu'i stong lding mi gnang bar dgongs par bstad song ba bzhin dpon slob gnyis la legs so'i zhu mchid dang mgon khang tshor
'phrin bcol gyi snyan dar sogs skad gnyis smra bar phul ba/ bka' las/ dbon po lo tsA ba la thugs dam bka' shog rin po che byi ba la glang chen sbrang bu la mkha' lding
/ phyug pa'i bu la rnam thos sras su bsngags pa lta bu'i gsung rdo rje'i tshig gnang sbyin gya nom pa dang bcas spyi bor phebs pa dang lhan du gdan sa chen po dpal ldan
sa skya'i mgon khang so sor snyan dar 'phrin bcol/ rigs ldan 'jam pa'i rdo rje gong bzhugs rin po cher yang bsngags brjod gnang cha dang bcas phebs pa bzhin zla ba drug
pa'i tshes bcu gcig la shab la phyin zhes gsung ba ltar gdan sa par dge sdings bkra shis bsam grub tu 'jam mgon sa skya pa chen po'i zhabs phyir gnas gsar zhabs drung dbon
sogs don gnyer can du ma la gsung ngag rin po che slob bshad btsugs pa snang gsum grol mtshams bdag chen rin po che phur sgrub la chibs kha sgyur/ rje nyid ljags bsnyen
kha gso'i skabs bdud rigs kyi 'tshub lhongs kyis sku ltem babs shin tu lci ba byung ba'i tshe nub kyi mnal lam du bud med lus thog tshad gang tsam pa gtsang mo'i gos rgyan
lam tsam byas pa brjid chags pa de'i g.yas na dbon sa rgyal mtshan pa/ dpon sa tshe brtan pa/ bud med gzhan cig dang

'khor 'ga' 'dug pas phyag 'tshal zhing dpon sa rgyal mtshan pas dar dkar po 'bul tshad tshad byed pa byung ba nang par bstan srung ma chen mo'i cho 'phrul du dgongs/ re zhig
chos mtshams mi gnang ka med nas zha lur phebs gnas tshul skyel bar dpon po lo tsA ba byung bar sku rim gyi brtag babs sogs rgyu mtshan gyi zhib cha phul/ dpon tshang skyid
dpe bas zhal skyugs thengs gnyis drangs pas bed skyed che nges byung nas bsam yas su gsol mchod gnang dgos gdan sa gong gi sne sbyor bka' shog dang bcas rdor legs pa
zla ba bdun pa'i mjug tu 'byor/ bsam yas su chos rje rkan phu ba rdzong bda' byed pa dang 'grig pas gsol chas bka' shog sogs bskur nas rdor legs pas 'di khar khri phebs
khyad nas bsdad/ sku rim thebs su nas khal nyis brgya dngul srang bco lnga dang re zhig dbus la phebs pa bar chad chung ngo shar ba sku khams kyi nam lcogs la byon na 'gab
pa'i phebs lan ngag ma bcas rdor legs brdzangs/ hor zla bcu gcig pa'i tshes gcig la khyab bdag zha lu pa chen po phebs zhag bzhi'i bar rdzong du bzhugs/ de nas lho mos
su bcad rgya dam par gnang / de nas tshal pa si tu dge ba'i blo gros kyis/ mkhas pa'i yul sar mkhas pa'i gtam gyis dga' ba bskyed/ /chen po'i mdun sar chen po'i gtam gyis
dga' ba bskyed/ /blun po'i mdun sar grong pa'i tshig gis dga' ba bskyed/ /e ma rmongs pa'i mdun sar chal chol gtam gyis dga' ba bskyed/ /ces gang zag so so'i blo dang mthun
par 'jug pa zhig ma gtogs brjod pa mtha' dag rna bar mi

'bab pas/ tshogs bshad za zi'i sbyor ba dang mdo sngags kyi 'khrid phyogs re tsam don du gnyer ba'i skye bo rnams kyi blor chud dka' bas/ 'jam dbyangs sa skya paNDi tas/ lung
bzang 'dab ma'i khur gyis lci gyur cing / /dri med rig pa'i ze'u 'bru mdzes pa can/ /don bzang sbrang rtsi'i bcud kyi za ma tog /blo gsal bung ba 'du ba'i dga' ston yin/
/zhes rin po che lta bu'i gdul bya mchog kho na'i spyod yul du gyur pa'ang ji skad du/ yon tan ldan pa yon tan la dga' zhing / /yon tan med pa yon tan la mi dga'/ /nags
kyi bung ba mtsho yi padmar dga'/ /sbal ba lhan cig gnas kyang de lta min/ /zhes sbal pa padma dang bskal bar 'grogs kyang dga' bar mi sems shing bung ba nags klung du
sdod kyang padma'i bcud myang ba la brtson pa ltar nA landa nas rgyud sde rgya mtsho'i mkhyen pa'i spyan yangs bco brgyad chos rje byams pa ngag dbang lhun grub/ khyab bdag
bka' 'gyur ba'i dbon gnas gsar zhabs drung nam mkha' bsod nams dbang gi rgyal po/ lcags zam chos rje ngag dbang bstan 'dzin phun tshogs/ 'dar ba rje drung blo gsal bstan
'dzin/ drung yig 'jam dbyangs bstan 'dzin/ mchod dpon rin chen 'jam dpal sogs don gnyer can nyi shu skor la hor zla gnyis pa'i nyer lnga nas chos 'khor bskor ba'ang tshar
chen gyi gsung mgur las/ nyams len gdams pa'i gtso bo ni/ /rgyal yum bdag med mkha' 'gro la/ /paN grub dbang po bi rU pas/ /nos pa nas bzung da lta'i bar/ /rtsa ba'i
bla ma yan chod du/ /dbang bzhi'i chu bo ma nub pa'i/ /bla ma'i gsung ngag bdud rtsi'i rgyun/ /tshad ma bzhi ldan dbang bzhi'i

lam/ /rdo rje theg pa'i snying po yin/ /zhes bdag med rdo rje btsun mos mkhas grub kyi gtsug rgyan dpal ldan chos skyong la gnang ba nas bzung zab chos dbang gi chu bo ma nub
cing snyan brgyud mkha' 'gro'i kha rlangs gdung brgyud rim bar tshig brgyud du byon pa gsung ngag rin po che slob bshad kyi dbang 'khrid lung byin rlabs rnams gegs med
du shin tu smin par stsal ba'i rgyun nub pa med pa'i rten 'brel gyi sgo phun sum tshogs pa ni dpal mgon stobs 'phrog dbang po dang las mgon pu tra chen po gnyis kyis 'phrin
las bsgrubs par gor ma chag /chos zhu ba rnams kyis sgrol dkar gyi tshe chog 'chi slu dang 'brel ba'i brtan bzhugs phul zhing dpon slob so so nas chos skyong rnams la
gtang rag dang tshogs mchod rgyas par mdzad do/ /rtse chen bla ma'i snyan brgyud bdud rtsi sogs/ /smin grol lung gi bgrangs yas sgo phye tshe/ /khyab bdag rdo rje sems dngos
zha lu par/ /nges rnyed gzhan du 'tshol ba'i spros pa bcad/ /'khon ston 'jam dpal rdo rje yab sras nas/ /rigs kyi bdag por bkur ba'i che tshugs gzhu/ /dman 'gror rjes
brtse'i rgyud kyis rab bkug pa'i/ /lhag bsam mar me mdzad dpal tshul la 'gran/ /mdo rgyud gdams pa'i tshong zong rin cen dpya/ /ris med gzhan la gtong dang rang nyid kyis/
/blangs nas lung rtogs nor bu'i blo gros mdzod/ /yongs su gang byed ded dpon gzhan na ci/ /thub bstan srog zungs 'dzin khyod zil mngar bcud/ /phrog bdud snga phyir langs
pa'i sgra gcan mgrin/ /mchog gsum thugs rje bskul dang drang srong gi /dmod dpal rdo rje srin po'i

'khor los bcad/ /sbyor ngan yun du zhen pa'i bsnyun gyi dri/ /ma dag zug rngu 'byin pa'i mtho ris chu/ /'dren pa'i ro nus sbyor sde 'phrul po che/ /byed po lha yi sman pa tha
skar skyes/ /blo gros rab yangs rkyen gyis mi g.yo brtan/ /kun bzang mchod pa mtha' klas dkyil 'khor la/ /spro ba'i dbang gi rgyun nyams slar gso ba/ /bstan la gcig tu
che ba'i mdzad pa'i phul/ /ma dang mkha' 'gro'i kha rlangs katpu ra'i/ /gzegs ma phyogs brgyar 'phro ba gsar pa'i gter/ /mi bsrun 'byung po'i tsha ngad yongs bcil ba/ /gan
jag thang ta'i rnam par sprul las bzhes/ /ches dkon zab don snod du rigs sad par/ /snyan brgyud tshad ma bzhi ldan gsungs pa'i mod/ /dkyil 'khor lha tshogs dgyes pa'i
bden tshig glu/ /len cing srid mthar 'phel ba'i shis pa brjod/ /de ltar rje 'di nyid kyis dam pa'i chos gsan pa dang gar thig dbyangs skar rtsis sogs gnas kyi slob dpon rags
rim gong du gsal ba bzhin dang / gzhan yang rtse gdong khri chen kun dga' bsod nams lhun grub bkra shis grags pa rgyal mtshan/ sa skya sgar chen mthu stobs dbang phyug
/'brug pa zhabs drung bstan pa'i nyi ma/ 'brug pa sprul sku rin po che blo bzang mi pham dbang phyug /ngam ring mkhan chen klu sgrub chos kyi rgyal mtshan/ zha lu mkhan
po nam mkha' chos ldan/ chos lung mkhan chen thug po ba lung rigs kun dga' rgya mtsho/ bzang ldan mkhan po rgyal rtse ba kun dga' bsod nams grags pa/ bsam sdings sprul sku
bde chen 'tsho mo/ lcog gra sprul sku ngag dbang snyan grags bzang po/

khyab bdag sman lung pa blo mchog rig pa'i rdo rje/ chos rje dkon gnyer dpon dge steng pa byams pa kun dga' 'byung gnas/ mnga' ris 'od gsal mchog/ dgon pa sgye lung pa sngags
'chang skyo ston dpal 'byor tshe brtan/ khang rnying slob dpon dge slong bsam gtan/ sde pa gnas gsar ba nam mkha'i mtshan can/ kun mkhyen dpal bzang dbang po/ bla chen
sanggha shrI/ zha lu bla chen rin chen 'od zer/ ras chen kun dga' lha dbang / khro phu dus zhabs pa dpal rgyas dbang po/ khang rnying slob dpon rin chen tshul khrims/ rtse
chen dus 'khor slob dpon chos kyi rje bkra shis rgyal mtshan/ snar thang paN chen grags pa dpal 'byor/ mnga' ris rgyal tshab pa brtson 'grus rgyal mtshan/ lho stod sde
pa dbyangs can spobs pa bzang po/ ri khrod dbu mdzad bsam grub rgyal mtshan/ grub chen bkra shin don grub/ bla ma rin po che bsam grub rgyal mtshan/ mnga' ris phyag rdor
ba sogs mang du snang / dam pa'i chos kyi 'khor lo bskor ba'i slob ma'i grangs ches mang na'ang rags rim tsam brjod na rje btsun sa skya pa ngag dbang bsod nams dbang phyug
yab sras/ khyab bdag bka' 'gyur ba chen po/ glang phu chos rje rin po che/ rgyal rtse zhabs drung byams pa ngag dbang bsod nams rgyal mtshan/ bzang ldan mkhan po rgyal
rtse kun dga' bsod nams grags pa/ tshogs bye rdzing mkhan po sangs rgyas bzang po/ /lcags zam sprul sku/ lha khang mkhan chen/ lo phu mkhan chen byams pa ngag dbang

dpal bzang / bco brgyad chos rje byams pa ngag dbang lhun grub khu dpon/ gnas gsar zhabs drung dbon nam mkha' bsod nams dbang gi rgyal po/ khyab bdag khra tshang pa chen po/
chos rgyal gter bdag gling pa/ mtshan sgrog mkhan po ngag dbang 'phrin las/ sger pa rje drung ngag dbang bstan 'dzin phun tshogs/ chos rje dkon gnyer dpon dge steng pa
byams pa kun dga' 'byung gnas/ ngor nas mkhan sgrub khang pa dpal mchog rgyal mtshan/ mkhan dpal gling pa bsod nams rgyal mtshan/ mkhan thar rtse pa/ shar pa klu sdings ye
shes pa/ sgrub khang dpon po shAkya don grub/ thar rtse dbon po/ zha lu nas mkhan po sku zhang / slob dpon rin chen tshul khrims/ bla chen dge 'dun dpal bzang / dus 'khor
slob dpon bkra shis rgyal mtshan/ dkar po slob dpon klu sgrub rgyal mtshan/ ri phug dbu mdzad sangs rgyas 'od zer/ khang rnying slob dpon mkhyen rab rab brtan/ rab rgyas
slob dpon rin cen chos 'phel/ grang chen slob dpon blo bzang bkra shis/ dkar po slob dpon mkhyen rab dar rgyas/ bla chen rin chen phun tshogs/ bla ma bsod nams rgya mtsho/
dbye dmar bla ma sangs rgyas chos 'phel/ gong dkar chos sde nas/ gra thang mkhan po 'phrod 'go sde pa chos rje/ slob dpon rnam mkhyen grong pa/ nam mkha' mdzod pa/ mtshungs
med nyi ma gling pa/ kun bzang rtse pa dpal ldan tshul khrims/ mkhas sgrub dge ba'i dbang po/ bla ma rab 'byams pa rin chen rgya mtsho/ mkhas pa'i dbang po dge slong
'phrin las pa/ dpon slob rig pa rnam

rgyal/ bla ma rnam rgyal bkra shis/ theg mchog gling pa dge slong 'jam dbyangs sogs chos 'chad pa/ dpal 'khor chos sde nas/ lha bo slob dpon bkra shis rgya mtsho/ gser bkang
slob dpon dga' bde nas/ chos 'khor slob dpon mkhas mchog bstan pa'i sgron me/ rin lding slob dpon kun dga' byams pa dang rin chen bzang po/ /byams chen slob dpon/ gur pa
slob dpon rnams dang / gzhan yang dga' ldan gsung rab gling slob dpon gnas lnga rig pa gung thang pa bshes gnyen rnam rgyal/ skyed tshal 'og mkhan po khyung / 'dzam gling
chos 'khor gyi bla ma/ 'ba' ra sprul sku/ g.yu mtsho sku skye/ dbye khang bla ma mnga' bdag pa/ 'dar pa rje drung blo gsal bstan 'dzin/ snye mo ru'i mkhan po rgyal ma
ba/ khro phu dus zhabs pa/ rgyal byed tshal bshad gra'i bla ma/ lho stod pa dbyangs can spobs pa bzang po/ /mnga' ris phyag rdor ba/ dbu mdzad blo bzang yon tan/ mchod dpon
ngag dbang shes rab/ dge slong 'jam dbyangs grags pa/ dpal grong sngags rams pa/ dpon tshang dar mo pa/ drung yig 'jam dbyangs bstan 'dzin/ 'bras spungs bsam blo rab 'byams
pa sbyin pa/ dge slong bkra shis don grub/ ma Ni ba rin chen dga' ldan sogs ches mang / thams cad mkhyen pa bu ston rin po che'i gzims chung dang sbrags pa'i ri phug
gi thad kha chos khri la gser gyi rgya phibs dgos tshul phebs nan bzhin rgyug mtho bco brgyad kyi khyon tshad grub par nye skabs dang / sdom gsum du/ so sor thar pa'i bstan
pa ni/ /nub kyang gzugs

brnyan tsam zhig snang / /rdo rje theg pa'i bstan pa ni/ /gzugs brnyan tsam yang mi snang ngo / /zhes deng sang rgyud sde bzhi'i smin grol mtshan nyid dang ldan pa ni shin
tu dkon zhing bstan pa phyi dar gyi 'gor 'jig rten gyi mig gcig pu rin chen bzang po sogs kyi bka' drin las rnal 'byor rgyud dar rgyas che ba rim gyis 'grib par nye ba na/
kun mkhyen bu ston gyis bstan pa gso bar bzhed nas yig 'jog dang phyag len gtso bor mdzad cing / mkhyen rab chos rjes nga dga' ldan nas rgyal ba bu ston chos rjes rnal
'byor rgyud kyi bstan pa spel bar btang ba yin te lag rjes blo kha rdzogs pa zhig ma byung / chos rje'i drung du rnal 'byor rgyud la bya ba byas tshul zhur 'gro dgos pa yod
na'ang / ngo gnong ba las med gsung ba rnam thar du gsal zhing / khyab bdag bka' 'gyur ba chen pos/ /rnal 'byor rgyud 'di phyag len dka' las dkon pa 'dug pas dar zhing
rgyas pa zhig byung na bsams gong dkar chos sder yo ga sgrub mchod nyin gcig spar thub/ da zha lur rnal 'byor rgyud kyi dkyil 'khor bcu gsum po sgo bzhi'i phyag len gar
dbyangs rgyas pa zhig tshugs la re yin zhes rje 'di nyid la gsung gleng byung ba sogs la brten bstan pa'i 'phel rgyas dang bla ma rnams kyi bzhed pa skong byed rnal 'byor
rgyud kyi dkyil 'khor bcu gsum po khro spro gar dbyangs sogs cha tshang ba'i steng 'jigs byed dang gnas bcu mchod pa gnyis bsnan te khag bco lnga nyin bco lnga'i bar gyi
sgrub mchod rdo rje 'chang gnas gsar ba khu dbon dang mkhas grub dpal ldan don grub kyi dgongs rdzogs/ dam pa nyid kyis lam gyi bogs 'don pa'i tshogs gsog la dgongs te

bkras btags/ rnam rgyal gyi mchod rten/ sku par legs pa/ kha thi dmar ser dang rgyan bzhi sogs gos yug la/ maNDal mdong mo lnga bcu ma bcas khyon bsdoms dngul srang sum brgya/
rta lnga/ dre'u gnyis/ ras dkar yug rnams kyi rten spoms mtho ba dang bcas bka' nan lci bas 'byed kyi sgo dod pas yo ga'i bstan pa la lo tsA ba chen po rin chen bzang
po slar yang byon pa lta bur snang / gsung ngag rin po che grub nas deng sang sku ngal gso ba dang sbrags gsan yig bsgrigs pa gnang skabs yin zhing / rdo rje'i khri la g.yo
ba med par bzhugs te dam pa'i chos kyi 'phrin las gdul bya'i rgyud la chad pa med par 'jug pa phun sum tshogs pa'i rten 'brel lhun gyis grub bzhin pa 'di ltar lags so/
/a ho dam pa'i yon tan nam mkha'i tshad/ /'jal ba'i dka' thub mes pos bskal pa brgyar/ /blangs kyang pha mtha' ma rnyed zag bcas kyi/ /gnyid la g.yur na bdag blo phra mos
ci/ /ngo mtshar mdzad pa mang po'i tshig tshogs kyi/ /phang phung lo mas don gyi ze'u 'bru sgrib/ /thun mong 'gro ngor smin pa'i 'bras bu'i bcud/ /myangs na gzur gnas
ljags kyi dbang po tshim/ /sangs rgyas sras bcas phyogs der bsngags pa yi/ /bsod nams phung po zad mtha' grangs yas na/ /gdan gsum tshang ba'i sde dpon rtogs brjod glu/ /blangs
'dis bskal gsum tshogs rnams deng 'dums snyam/ /ma dag 'khor ba mtha' bral tshang tshing nags/ /mi dge rnam smin gcan gzan rgyu ba'i srang / /mu med las sgrol bshes
gnyen bka' drin gyis/ /me tog mda' can g.yul de gcig tu pham/ /ganggA'i rdul gyis mtshon min

sprul pa'i lus/ /pus mo'i lha nga sar btsugs gus phyag 'tshal/ /phyi nang gsang mchod blo 'das rang sems ngor/ /yongs 'phrod nam mkha' mdzod kyi sgo 'phar dbye/ /sdig ltung
mtshan gyi smag rum stobs bzhi yi/ /gsar pa'i skya rengs kyis bsangs snying nas bshags/ /theg gsum skye 'phags yongs kyis byas so cog /ston zla'i mdangs 'dzin dge la lhag
par rangs/ /bgrang yas rgyud sde rgya mtsho'i chos 'khor kun/ /thub bstan de srid bar du bskor bar bskul/ /mgon khyed nges pa lnga ldan longs sku bzhin/ /bskal brgyar mya
ngan mi 'da' bzhugs gsol 'debs/ /'dis mtshon rnam smin dkar por gsags pa'i las/ /ma lus mu mtha' yas pa'i sems can tshogs/ /byang chen 'god ched rdo rje'i slob dpon zhabs/
/g.yung drung lta bur mi g.yo'i rgyu ru bsngo/ /dpyad gsum kun nas dag pas yid ches gnas/ /gnas lugs gsong por brjod pa 'khrul bral tshig /tshig don lung rigs 'brel
'di blo ldan tshogs/ /tshogs kyi dbus su dga' ba'i gtam du long / /zab zab rtogs par dka' ba'i rnam par thar/ /snyan snyan brling po'i sdeb sbyor nyer spangs te/ /yang yang
rang gi yid la goms pa tsam/ /gsal gsal mchog dman yongs la phan phyir bkod/ /legs byas phung por spungs 'dis yang srid kun/ /dge ba'i bshes gnyen mu thi la yi char/ /rtag
tu babs nas gtan 'dun zla bzhin ma/ /'grub pa'i skal pa bzang por 'gyur bar shog /ces gdan gsum tshang ba'i rdo rje'i slob dpon mkhan chen zha lu pa tshe dbang lhun
grub rab brtan bstan pa'i rgyal mtshan dpal bzang po'i rnam par thar pa dpyod ldan yid

dbang 'gugs pa'i lcags kyu 'di ni mkhyen rab kyi dbang phyug bco brgyad chos rje byams pa ngag dbang lhun grub/ lha rigs 'a zhwa'i rdo rje 'dzin pa nam mkha' bsod nams dbang
gi rgyal po/ lcags zam chos rje ngag dbang bstan 'dzin phun tshogs gsum gyis gsung ngag brgyud pa'i kha skong la rtsoms shig par bskul ma mdzad pas mtshams sbyar rang nyid
kyang mchog tu dad pa'i spro ba chen pos kun nas bslangs te rje bla mas reg zig tu mdzad pa la gzhi byas 'phags pa'i yul du A na la zhes me dang / mang bkur rgyal po'i
khab tu bing shing zhes g.yu 'brug gos dmar can gyi lo chu stod zla bar shes rab kyi cha'i bzang po gnyis pa pa sangs nam gru'i 'grub sbyor gyi dus dge bar za hor gyi rigs
las lo rgyus smra ba'i btsun pa 'jam dbyangs dga' ba'i bshes gnyen du 'bod pas pho brang chen po po ta lar sbyar ba'i yi ge pa ni 'phyong rgyas spun bdun pa lhun grub
rgya mtshos bgyis pa phyogs dus gnas skabs kun tu lakShmI bha wantu// manggalaM//

